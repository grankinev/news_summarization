Story 0
GENEVA--(BUSINESS WIRE)--Omni-channel payments have finally become a reality. By launching its operations in Europe, SysPay has clearly set its sights on playing a major role in a fast-growing market.
SysPay is an EU-licensed and regulated financial institution, whose executive officers boast over 10 years' experience in the payments industry.
SysPay gives professionals a centralised solution for managing their payments, with support for 21 payment methods and 24 currencies, irrespective of the sales channel (bricks and mortar, web, mobile, etc.).
The SysPay omni-channel solution is now available in Europe and can be used by:
Software vendors to natively incorporate payment methods into their solutions via a simple API.
to natively incorporate payment methods into their solutions via a simple API. Merchants to manage all their payments with an end-to-end system delivered by a single provider.
to manage all their payments with an end-to-end system delivered by a single provider. Delivery companies to allow web users to pay for their orders on a real electronic payment terminal with PIN code security.
to allow web users to pay for their orders on a real electronic payment terminal with PIN code security. Field sales reps and sole traders to easily process their customers' credit card payments.
to easily process their customers' credit card payments. Consumers to leverage one-click functionality with an e-wallet.
Offer a solution geared towards the needs of each sector
SysPay is designed to meet the varied needs of a broad array of customers, with solutions tailored to their sector's specific features. Instead of being a constraint, payments can serve as a gateway to new applications and thereby drive business.
"Until recently, payment methods were mainly controlled by institutional firms that offered a standard payment solution to all merchants. But every merchant, whether restaurants, gyms, campsites or taxi firms, has its own set of requirements! SysPay has gone for the opposite approach by zeroing in on the needs of each sector and delivering a targeted solution," advises Guillaume Charmant, founder of SysPay.
Key focus area - interfacing with business solution vendors
In a bid to drive development, SysPay is focusing on building a special relationship with software vendors who have acquired a clear insight into their customers' core business, but for whom payments are often outside their remit.
"Whether on the web, on a smartphone or in the real world, almost every time a sale occurs, an order is created in the business software prior to payment that determines the amount to be paid. Allowing vendors to interact with and control our different payment methods while keeping a handle on transaction security seems the obvious solution. Orders, invoices and payments, whether online or out in the field, are automatically reconciled. We are giving the market what it has spent years calling out for," adds Guillaume Charmant.
A groundbreaking electronic payment terminal
To support physical payments as part of its omni-channel solution, SysPay provides merchants with a groundbreaking payment terminal. This device ushers in a wealth of new opportunities and allows merchants to manage their cross-channel orders. The low-cost, lightweight terminal also ensures maximum transaction security.
"Merchants today are on the lookout for a simple billing solution that incorporates all payment channels into a single technology and which interfaces with their management tool. Similar to what happened when the telephony, broadband and energy markets opened up, new payment providers could now shake up the banking market. Take the example of the payment terminal used by merchants which has not changed in nearly 20 years! Our Bluetooth terminal costs the merchant three times less for connected functionality!" concludes Guillaume Charmant.
-------------
Feel free to contact us if you would like to know more about the SysPay payment solution and for any requests to interview Guillaume Charmant, CEO of SysPay.
All information concerning the SysPay solution is available on the following website:
https://www.syspay.com
About SysPay
SysPay is a European-wide company that operates in the 28 EU Member States. Founded in 2012 by entrepreneurs with extensive experience in the online payments industry, SysPay was one of the first European companies to qualify for the EMI licence (Electronic Money Issuer).
SysPay manages over 21 international and local payment methods, and ensures secure multi-currency transactions worldwide.

Story 1

No Offer, Solicitation, Investment Advice, or Recommendations
This website is for informational purposes only and does not constitute an offer to sell, a solicitation to buy, or a recommendation for any security, nor does it constitute an offer to provide investment advisory or other services by FINYEAR. No reference to any specific security constitutes a recommendation to buy, sell or hold that security or any other security. Nothing on this website shall be considered a solicitation or offer to buy or sell any security, future, option or other financial instrument or to offer or provide any investment advice or service to any person in any jurisdiction. Nothing contained on the website constitutes investment advice or offers any opinion with respect to the suitability of any security, and the views expressed on this website should not be taken as advice to buy, sell or hold any security. In preparing the information contained in this website, we have not taken into account the investment needs, objectives and financial circumstances of any particular investor. This information has no regard to the specific investment objectives, financial situation and particular needs of any specific recipient of this information and investments discussed may not be suitable for all investors. Any views expressed on this website by us were prepared based upon the information available to us at the time such views were written. Changed or additional information could cause such views to change. All information is subject to possible correction. Information may quickly become unreliable for various reasons, including changes in market conditions or economic circumstances.

Copyright Finyear (c)2006-2019. All rights reserved. Reproduction in whole or in part in any form or medium without express written permission of Finyear is prohibited. 2019 : ISSN 2105-0872.
Finance, Corporate Finance, Crypto Finance, Levée de fonds, ICO, IEO, STO, IPO, M&A.

Story 2
Luca Battifora lascia il Gruppo Alpitour
Luca Battifora lascia il Gruppo Alpitour e, più in generale, il mondo del turismo per una nuova avventura professionale in campo finanziario. Dopo 32 anni nel settore, l’attuale business unit director di Hotelplan e Turisanda, da novembre si dedicherà a un progetto di asset management.
«Dopo 7 anni straordinariamente intensi in Turisanda posso considerare pienamente raggiunto l’obiettivo di rimettere in galleggiamento il brand – dichiara il manager a margine della presentazione a Torino del nuovo polo del lusso – Il trasferimento dell’attività in Eden è stato il primo momento di svolta, entrando in un gruppo di dimensioni importanti. Obiettivo era poi arrivare in un porto sicuro, da cui ripartire per nuove rotte ed è arrivato con l’ingresso in Alpitour. Ora Turisanda è pronta per nuove sfide».
«E anche io – prosegue il manager – ho bisogno di nuove sfide per la mia natura irrequieta, che mi ha portato ad avvicinarmi ad altri contesti. Nessun motivo legato all’azienda, persone o ruoli, ma ho deciso di lasciare il settore per provare a misurarmi in un contesto completamente diverso e con logiche diverse. Dopo 32 anni passati per quasi due terzi in questa azienda. Accompagnerò Turisanda fino alla chiusura dell’esercizio e da novembre lavorerò su un progetto di asset management: ho voluto seguire un mio bisogno personale, di esplorare nuovi orizzonti e contesti».

Story 3
Thomas Cook in liquidazione:
cancellati voli e pacchetti
“Sono cancellati tutti i futuri voli e le future vacanze”. Si chiude con una nota della società la storia secolare di Thomas Cook, il Gruppo britannico del travel fondato 178 anni fa, oggi in liquidazione, dopo che da mesi era impegnato in una trattativa (poi fallita) con i creditori per rifinanziare il proprio debito.
A nulla è servito l’impegno di Fosun Tourism Group, il colosso cinese del travel proprietario anche di Club Med, che non più tardi del mese scorso aveva provveduto a iniettare nelle casse dell’operatore inglese 450 milioni di sterline nella società, il tutto all’interno di un pacchetto di salvataggio di 900 milioni di sterline che avrebbe portato il colosso cinese ad acquisire una quota del 75% della divisione operativa di Thomas Cook e un 25% della sua compagnia aerea.
“Fosun – si legge in un altro comunicato – è delusa del fatto che Thomas Cook non sia riuscita a trovare una soluzione per la sua ricapitalizzazione con altre entità, i suoi creditori core e gli azionisti senior”.
Adesso, il collasso di Thomas Cook mette a rischio 22.000 posti di lavoro a livello globale, di cui 9.000 in Gran Bretagna. Il ministro degli Esteri, Dominic Raab, ha garantito che i 150mila turisti britannici attualmente in vacanza con Thomas Cook (e i 600mila che hanno effettuato prenotazioni) potranno tornare a casa, se necessario con l’aiuto di un ponte aereo del governo, come già avvenuto nell’ottobre 2017 dopo il fallimento della compagnia aerea Monarch.

Story 4
Ryanair torna a Trapani da marzo 2020
Dopo alcune anticipazioni sul ritorno di Ryanair, è arrivata la conferma da parte di Salvatore Ombra, presidente di Airgest, società di gestione dell’aeroporto Vincenzo Florio di Trapani Birgi, Salvatore Ombra conferma: «Ormai da diversi giorni, con intensificazione nello scorso weekend, abbiamo interagito fortemente con il gruppo Ryanair, in particolare con una compagnia a essa legata. La nostra disponibilità e la concretezza del nostro progetto hanno certamente stimolato nuovamente la loro fiducia verso lo scalo di Trapani, portando all’annuncio di questi nuovi collegamenti».
E così da marzo 2020 arrivano i nuovi collegamenti Ryanair. I voli in questione, già in vendita, partiranno dal 29 marzo: in programma, il Trapani/Bergamo ogni mercoledì, giovedì, sabato e domenica; il Trapani/Bologna con frequenza giornaliera da lunedì a domenica; il Trapani/Praga con frequenze ancora da definire.
Restano intanto confermati i voli attualmente già operativi dallo scalo: il Trapani/Roma e il Trapani/Milano con Alitalia che hanno frequenza giornaliera; il volo Trapani Pantelleria in continuità territoriale con Dat (Danish Air Transport) due volte al giorno, con frequenza giornaliera; il Trapani/Napoli con HelloFly il venerdì e il lunedì.
Dal 17 giugno 2020 arriverà anche Blue Air con il Trapani/Torino. «La notizia è da prendere con positività – dice il presidente Salvatore Ombra – Dato che sembrava ormai certo che la prossima summer non fosse previsto alcun collegamento operato da Ryanair».

Story 5
Costa rinvia la prima crociera di Smeralda al 30 novembre
Costa Smeralda posticipa la data della prima crociera: la nave inizierà il programma di partenze il 30 novembre 2019, visto che lo stato attuale della costruzione non consente la consegna della nave nella data originariamente concordata. Costa Crociere ha constatato il ritardo da parte del cantiere finlandese Meyer di Turku, che richiederà la cancellazione delle crociere e delle attività inaugurali precedentemente pianificate.
La prima crociera di Costa Smeralda partirà quindi il 30 novembre 2019 da Savona. L’itinerario, che sarà proposto sino ad aprile 2021, resta invariato: una settimana nel Mediterraneo occidentale con scali a Savona (sabato), Marsiglia (domenica), Barcellona (lunedì), Palma di Maiorca (martedì), Civitavecchia (giovedì) e La Spezia (venerdì).
«La nostra priorità è offrire ai nostri ospiti un’esperienza di vacanza unica, che vada oltre le aspettative; purtroppo, il cantiere Meyer di Turku ha bisogno di ulteriore tempo affinché Costa Smeralda possa soddisfare questa esigenza per noi imprescindibile – ha dichiarato Neil Palomba, direttore generale di Costa Crociere – Costa Smeralda è un progetto totalmente innovativo, sia dal punto di vista tecnologico sia di prodotto. In particolare, la propulsione a gas naturale liquefatto, in cui abbiamo creduto per primi, rappresenta un esempio unico nel settore di innovazione responsabile. Siamo dispiaciuti di questo ritardo e ci scusiamo con i nostri ospiti che avevano già prenotato le crociere previste prima del 30 novembre. Ci auguriamo di averli a bordo della nostra nuova ammiraglia e ci siamo già attivati per predisporre l’offerta di nuove date di partenza».
Costa Crociere sta provvedendo a informare le agenzie di viaggi e gli ospiti prenotati su partenze con Costa Smeralda prima del 30 novembre 2019.
Costa Smeralda, così come la gemella Costa Toscana in consegna nel 2021, sarà alimentata, sia in porto sia in navigazione, a gas naturale liquefatto (Lng), il combustibile fossile più pulito al mondo, in grado di garantire un basso impatto ambientale.
Costa Smeralda sarà una sintesi e un omaggio all’Italia. I nomi dei ponti e delle aree pubbliche sono dedicati a luoghi e piazze famosi. L’offerta enogastronomica farà riferimento alla tradizione italiana e si avvarrà della collaborazione di partner di eccellenza. La nave avrà 11 diversi ristoranti, di cui uno pensato per le famiglie, 19 bar, un’area spa con 16 sale riservate ai trattamenti, un parco acquatico con scivoli, 4 piscine e un’area dedicata ai bambini. Costa Smeralda avrà anche il suo museo, il CoDe – Costa Design Museum, dedicato all’eccellenza del design italiano.

Story 6
Hertz-Amadeus, accordo per la distribuzione globale
Amadeus annuncia di aver siglato un accordo con Hertz Corporation per consentire alle agenzie di viaggi e ai viaggiatori a livello globale l’accesso all’intera offerta della società, ovvero i marchi Hertz, Dollar, Thrifty e Firefly.
Gli agenti di viaggi avranno a portata di clic le circa 10.200 sedi aziendali e gli affiliati presenti in Nord America, Europa, Caraibi, America Latina, Africa, Medio Oriente, Asia, Australia e Nuova Zelanda.
Con questo accordo, Hertz si avvarrà del pacchetto di prodotti in ambito di media digitali e business intelligence di Amadeus, per ridurre i costi e migliorare la gestione della flotta, per individuare potenziali duplicati e prenotazioni improduttive. In questo modo Hertz potrà liberare l’inventario che non sarà noleggiato e rivenderlo.
«Il nostro obiettivo è aiutare i fornitori di auto a noleggio a personalizzare le loro offerte nel modo più dinamico possibile, e a diffondere i loro contenuti e le loro tariffe tramite la Piattaforma viaggi Amadeus in modo accurato, flessibile e veloce – ha dichiarato Gabriele Rispoli, direttore commerciale di Amadeus Italia – In modo da rendere i nostri agenti di viaggi competitivi e il lavoro quotidiano più efficiente, rapido e agile grazie alle nostre soluzioni innovative».

Story 7
Anche Adria Airways sull’orlo del fallimento
Settembre si prepara a essere definito il mese nero del turismo organizzato. Dopo il crac di Thomas Cook e il fallimento dei vettori XL Airways e Aigle Azur, ora è il turno di Adria Airways.
La compagnia aerea di bandiera slovena è sull’orlo del fallimento e ha annunciato due giorni (da lunedì 23 fino a mercoledì 25 sera) la sospensione delle attività per mancanza di liquidità – «unsecured access to fresh cash» – risposta la nota stampa della compagnia. In queste poche ore a disposizione Adria Airways cercherà di trovare investitori interessati a entrare nella compagnie societaria. Intanto, il governo sloveno che non tenterà in nessun modo di salvare la compagnia con la concessione di un prestito.
Adria Airways conta poco più di 500 dipendenti e ha una flotta di 20 aeromobili, alcuni di questi sono stati concessi in wet lease a Lufthansa e Swiss Air. Il vettore sloveno è anche membro regional dell’alleanza Star Alliance.

Story 8
Alitalia stringe l’alleanza con i tour operator: «Segmento a +15%»
«Alitalia vuole essere sempre di più alleata di tour operator e agenzie di viaggi». Nicola Bonacchi, vice president leisure sales & international markets, ribadisce la volontà della compagnia di rinsaldare i rapporti con il trade, in un orizzonte che, parola del manager, solo tre anni fa sembrava molto lontano.
Ora invece è arrivato l’accordo con Astoi in merito all’adattamento delle politiche del vettore alla normativa t.o. (nello specifico sulla possibilità di cambio nominativo per il biglietto), le collaborazioni dirette con gli operatori (per esempio con Alpitour World su Mauritius), e i numeri con il segno più: «Da gennaio ad agosto il segmento tour operator è aumentato del 15% – afferma Bonacchi – Nello specifico siamo cresciuti del 5% sul fronte nazionale, del 22% in quello internazionale e del 12% sull’intercontinentale».
E si tratta di un’alleanza, quella con il trade, che il manager vede come ancor più necessaria dopo fatti come il collasso di Thomas Cook. «Un evento che cambierà il mercato del turismo e lascerà difficoltà sul campo. Per quanto ci riguarda non lavoravamo con il Gruppo, dunque non abbiamo sofferto», afferma.
Uno dei “prodotti” di punta, insieme a Maldive e Cuba, è il volo stagionale diretto per Mauritius, che ripartirà da Roma Fiumicino a fine ottobre con tre frequenze alla settimana su A330. «Ci siamo posti l’obiettivo del 90% di riempimento», dice il manager.
Non è infatti un collegamento destinato al solo mercato italiano: la sfida sarà quella di raccogliere sul volo anche un mix di clientela internazionale: «Al momento ci sono francesi, inglesi e tedeschi, stiamo sviluppando anche i mercati di Grecia, Israele e Russia che non hanno collegamenti diretti sulla destinazione. Dopo l’anno di startup, questo sarà decisivo».

Story 9
Thomas Cook, l’altra faccia della medaglia secondo Ezhaya
Il collasso di Thomas Cook non è il fallimento di un sistema, ma la conseguenza di una specifica situazione finanziaria di un Paese, il Regno Unito, con le sue difficoltà dovute alla Brexit. Ne è convinto Pier Ezhaya, direttore tour operating Alpitour World e consigliere Astoi.
«Non credo che il problema sia il modello di business, tanto è vero che in Uk sono fallite anche diverse aziende online – afferma il manager – Non fa bene al settore certamente, però porterà il ritorno di tanta capacità sul mercato, soprattutto su Spagna, Grecia e anche sull’Italia».
E un altro degli effetti non potrà che essere una maggiore presa di coscienza e attenzione da parte del mondo del tour operating: «Il caso Thomas Cook darà la spinta al comparto per essere il più possibile in linea con tutte le normative vigenti. E anche per noi come Astoi questa sarà la priorità di lavoro per il prossimo futuro: avere un ruolo attivo e portare tutta la filiera a norma», conclude Ezhaya.

Story 10
Nasce il polo del lusso di Alpitour
Punta a un fatturato di 220 milioni di euro, pari a circa il 25% di share del Gruppo, il nuovo polo del lusso Alpitour, la business unit che nasce dall’unione dei brand Viaggidea e Turisanda. Affidata a Paolo Guariento, attuale brand manager di Viaggidea, farà parte della divisione Francorosso e avrà il quartier generale a Milano.
«È la prima tappa della riorganizzazione sulla piazza di Milano – dichiara Pierre Ezhaya, direttore tour operating di Alpitour World – dove abbiamo concentrato la parte alta del business. L’intenzione è mettere a fattore comune le professionalità e la forza dei brand Viaggidea e Turisanda, che manterranno la propria identità e peculiarità, con l’intento di rafforzarli per ottenere risultati ancora migliori. Sarà un polo del tailor made da 220 milioni di euro, ma arriviamo a 300 milioni contando anche Francorosso».
Tre i motivi alla base del riassetto, che prevede la cessione di Turisanda da Eden Spa ad Alpitour Spa: razionalizzare le attività sulle agenzie di viaggi, dare servizi più esclusivi ai clienti anche in corso di viaggio, che poi è il vero lusso, unire le forze cercando di sprigionare la massima sinergia. L’obiettivo è rafforzare il presidio di una fascia di mercato che non conosce crisi e anche tra i brand del Gruppo Alpitour nell’ultimo anno ha registrato una crescita del 9,3%.
Come primo effetto, dal 1° novembre Turisanda confluirà sullo stesso ambiente tecnologico di dinamyc packaging e gestionale di Alpitour con un’ottimizzazione dei processi di integrazione e l’utilizzo di tutte le funzionalità di Lyte, implementate su Easybook.
«È un incarico che prendo con orgoglio – commenta Guariento, che sarà alla guida di un polo da 180 dipendenti – ma anche con senso di responsabilità. Due business unit che si completano a vicenda, con Viaggidea che continua a macinare buone performance, mentre Turisanda oggi offre tutta una serie di destinazioni che Viaggidea prima non vendeva. Anche a livello di vendita, Turisanda è estremamente sartoriale e andremo a integrare questo aspetto».
Il primo step è l’integrazione del sistema con il 70% della preventivazione del dinamic packaging, che ci consente di dedicarci più alla parte consulenziale. Ego – Exclusive Guest Only diventerà il concierge del Gruppo, non più solo in tandem con Viaggidea, e c’è anche un progetto dedicato al trade con una selezione di 10 agenzie di viaggi in tutta Italia.
«Entro marzo, poi – conclude il manager – saranno implementati una serie di piani per un eventuale sviluppo e ridisegno del prodotto per centrare il focus al centro per cento entro il 2020-21».
L’operazione, che vede l’uscita di scena di Luca Battifora, attuale business unit director di Hotelplan e Turisanda che lascia il mondo del turismo per una nuova avventura professionale, è supportata da un punto di vista commerciale e soprattutto in termini di comunicazione per il rilancio del brand Turisanda.
A questo riguardo, si annuncia una convention del polo del lusso ad Aruba dal 1° al 3 novembre con la partecipazione di 150 agenti di viaggi e una selezione di staff per presentare il nuovo polo e dare il benvenuto a Turisanda nel Gruppo.

Story 11
Fotografie per Wikipedia: al via il concorso Wiki Loves Monuments
Oltre 10mila monumenti da fotografare per illustrare Wikipedia. Questo il concept di Wiki Loves Monuments (WLM), il concorso fotografico internazionale che invita tutti gli amanti della fotografia, professionisti e non, a immortalare i beni culturali e condividerli con tutto il mondo attraverso Wikimedia Commons, l’archivio di immagini liberamente riutilizzabili connesso a Wikipedia.
La competizione, giunta alla sua ottava edizione in Italia, si svolgerà dal 1° al 30 settembre e ha una particolare rilevanza nel nostro Paese, dove le norme relative ai beni culturali e del paesaggio e l’assenza di libertà di panorama prevedono il divieto di scattare e pubblicare foto di monumenti che chiunque possa riutilizzare – a patto di indicarne l’autore – se non si possiede una precisa autorizzazione da parte degli enti pubblici o privati che hanno in consegna tali beni.
Il concorso rappresenta dunque un’occasione unica per valorizzare le bellezze nazionali, anche quelle meno conosciute, condividendole con una platea globale attraverso le piattaforme Wikimedia. La competizione ha inoltre una significativa valenza civica, poiché fa riflettere le organizzazioni pubbliche e private coinvolte in merito ai diritti di pubblicazione delle immagini, proponendo un modello virtuoso di gestione consapevole.
I dieci scatti migliori dell’edizione 2019, selezionati da una giuria composta da fotografi professionisti ed esperti wikipediani, saranno premiati con buoni regalo e concorreranno a far parte della classifica internazionale del concorso, insieme ai vincitori degli oltre 40 Paesi partecipanti alla competizione.
Le immagini raccolte potranno inoltre ricevere riconoscimenti speciali attraverso i nove concorsi regionali legati a Wlm Italia 2019, che interesseranno il Veneto, la Liguria, la Toscana, l’Umbria, l’Abruzzo, la Basilicata, la Provincia di Como e – per la prima volta – Lazio e Puglia. Le competizioni locali rappresentano il frutto della collaborazione virtuosa tra i soci Wikimedia Italia attivi sul territorio e i Comuni, che riconoscono un grande potenziale nel concorso per la promozione dei beni culturali.

Story 12
Apre il mega aeroporto di Pechino Daxing
Più di 63 miliardi di dollari per costruire uno scalo dalle dimensioni simili a 100 campi da calcio. Con una cerimonia ufficiale presieduta dal presidente cinese Xi Jinping, ha aperto i battenti a Pechino il nuovo Daxing International Airport (codice Iata PKX), che promette in breve tempo di diventare uno degli scali più affollati del mondo intero.
Completato in meno di cinque anni su progetto dall’archistar Zaha Hadid, situato nella parte sud della città, lo scalo sarà la base di armamento di due vettori come China Southern Airlines e China Eastern Airlines, mentre almeno un’altra cinquantina di compagnie straniere, tra cui British Airways e Finnair, sono intenzionate a spostare qui il centro delle proprie operazioni dal “vecchio” scalo collocato nella parte nordest della capitale ed ormai congestionato.
Secondo le previsioni, entro il 2025 il Daxing dovrebbe arrivare a gestire 75 milioni di passeggeri l’anno, mentre nel lungo periodo l’obiettivo è raggiungere i 100 milioni di passeggeri e 4 milioni di tonnellate di merci all’anno; la sua forma a stella marina è stata pensata per ridurre le distanze di percorrenza dei passeggeri, mentre le sue quattro piste, alle quali potrebbero aggiungersene altre in futuro, saranno in grado di gestire 300 decolli e atterraggi all’ora.
Il collegamento alla capitale è assicurato da treni capaci di sfrecciare a 160 km/ora e da una linea metropolitana che consentiranno di raggiungere il centro in 20 minuti.

Story 13
easyJet apre le vendite per l’estate 2020 senza Genova
easyJet ha aperto le vendite per l’estate 2020 sul sito, l’app mobile e sui canali gds per i voli operati fino al 30 agosto 2020. Nell’intervallo di tempo tra il 29 marzo e il 30 agosto 2020 sono previsti oltre 287.098 voli sulla rete, per un totale di oltre 50.337.066 posti a sedere per i clienti che desiderano godersi le vacanze estive.
Chi sente già la mancanza dell’estate può iniziare a programmare le prossime vacanze garantendosi le migliori tariffe e una maggiore disponibilità di posti. Prenotando con largo anticipo, infatti, sarà possibile assicurarsi i prezzi più bassi per le destinazioni italiane ed europee più gettonate come le spiagge della Sardegna, le Capitali europee, le isole della Grecia e della Spagna, o le coste del Marocco e dell’Albania.
easyJet in Italia vola da 18 aeroporti verso 238 destinazioni, con 34 aeromobili basati tra Milano Malpensa, Venezia e Napoli.
STOP AI VOLI DA GENOVA. Nel nuovo operativo della summer, la compagnia non conferma i voli operati da e per l’Aeroporto di Genova. Dal canto suo, lo scalo genovese «prende atto e si rammarica di una decisione giunta nonostante le azioni di supporto e la buona relazione commerciale con il vettore, riconfermata anche ultimamente».
Aeroporto di Genova Spa ha fatto sapere di aver fatto il possibile per scongiurare la decisione, nel rispetto delle normative europee, ma «si tratta di una decisione che rientra nelle prerogative della compagnia aerea, essendo tipicamente riconducibile alla redditività delle rotte rispetto a mercati concorrenti».
I voli di easyJet da e per Genova sono confermati sino al termine dell’attuale stagione estiva. Nello specifico: Londra Luton fino al 1° ottobre, Berlino fino al 20 ottobre, Manchester fino al 24 ottobre, Bristol fino al 26 ottobre; mentre il volo per Amsterdam di easyJet è stato operato, come inizialmente programmato, fino allo scorso 1° settembre.

Story 14
Amoma chiude i battenti:
migliaia di clienti senza hotel
Migliaia di clienti che avevano pagato una stanza senza più la prenotazione, e con poche certezze di riavere il denaro indietro. Il portale di prenotazioni alberghiere Amoma, con sede a Ginevra, ha chiuso i battenti con un comunicato apparso sul proprio sito internet, in cui si specifica che, con ogni probabilità, le prenotazioni effettuate dagli utenti verranno cancellate dai fornitori.
Risultato: per vedere la propria prenotazione garantita, i clienti dovranno rivolgersi direttamente all’hotel, mentre per gli importi già versati, la piattaforma invita i diretti interessati a contattare la propria assicurazione. Non solo: il portale svizzero se la prende con i colossi del mercato del booking alberghiero e con i metasearch, ritenuti i responsabili del fallimento dell’azienda svizzera. La loro colpa? Agiscono in modo sleale nei confronti degli altri attori del settore, si legge in una mail indirizzata dal management ai clienti in inglese, spagnolo e francese, in quanto concedono maggiore visibilità a quelle strutture che pagano di più per ricevere i clic.
Si tratta di vere e proprie “agenzie di comunicazione”, spesso di proprietà di aziende “che operano nel nostro stesso settore, con un impatto negativo sulla concorrenza”, prosegue la missiva. “Una concentrazione di pochi grandi soggetti, i soli in grado di sopravvivere”.
Sul sito di recensioni TrustPilot, però, sono molti i clienti che denunciano comportamenti più simili alla frode online. In molti casi infatti Amoma avrebbe accettato il pagamento poche ore prima di mandare l’email in cui annunciava la chiusura dell’attività.
Al momento, oltre al fatto che il sito di Amoma è stato smantellato (al suo posto il testo della lettera arrivata a tutti), il numero del servizio clienti risulta inesistente, come pure “muto” è l’indirizzo email (support@amoma.com). Per i consumatori, gli unici che possono sperare di riavere indietro il proprio denaro sono coloro che hanno pagato con carta di credito, attraverso il riaccredito alla società che l’ha emessa (Mastercard e Visa ad esempio, ndr) attraverso la procedura del chargeback.

Story 15
Amadeus, prima prenotazione in real time con Ndc
Amadeus, in collaborazione con American Airlines, American Express Global Business Travel hanno elaborato le prenotazioni in tempo reale utilizzando i contenuti abilitati per lo standard Ndc attraverso la piattaforma Amadeus Travel Api.
L’annuncio è arrivato durante il convegno 2019 della Global Business Travel Association (Gbta) e segna un passaggio importante per il settore retail delle compagnie aeree. L’obiettivo di American Airlines è quello di cercare di trarre il massimo beneficio dalla piattaforma viaggi Amadeus attraverso cui, le agenzie come American Express Global Business Travel, possono fornire accesso ai contenuti di viaggio più completi e strutturati del mondo.
«American si concentra sull’offerta di esperienze uniche per noi e per i nostri clienti e lo standard Ndc ci consente di seguire questa strada – ha dichiarato Alison Taylor, senior vice president global sales & distribution di American – L’odierna tappa è un significativo passo avanti per rendere i contenuti abilitati per lo standard Ndc ampiamente disponibili tramite le agenzie di viaggio collegate ad Amadeus».
La capacità di American di gestire un flusso di lavoro completo per i contenuti abilitati per Ndc dimostra l’importanza e il valore degli standard di settore necessari per consentire alle agenzie di viaggi di acquistare, prenotare e fornire assistenza per le prenotazioni Ndc su larga scala e di essere all’altezza degli attuali livelli prestazionali.
«Abbiamo raggiunto un altro importante obiettivo con due giganti del settore dei viaggi – ha dichiarato Francesca Benati, senior vice president, online travel companies, Wemea, e managing director Italy – Continuiamo a impegnarci per far sì che Ndc diventi uno standard per tutta la filiera, crediamo fortemente che la standardizzazione in tutto il settore sia il fattore più importante per facilitare l’implementazione, ampliare l’adozione e creare un ambiente tecnologico in cui le compagnie aeree e le agenzie di viaggio possano esplorare nuovi tipi di contenuti, in modo più agevole e fruibile».
Ndc-X è un programma che mira a promuovere l’industrializzazione di Ndc e a supportarne l’uso per tutti gli attori del settore dei viaggi. Riunisce tutte le attività Ndc di Amadeus in qualità di fornitore e aggregatore It e si concentra su casi pratici di utilizzo dello standard Ndc di Iata in un approccio test and learn per fornire capacità sempre più perfezionate per il settore.

Story 16
Ecco come TripAdvisor dà la caccia alle recensioni false
TripAdvisor pubblica il suo primo Report sulla trasparenza delle recensioni: nel 2018 la piattaforma ha bloccato più di 1 milione di recensioni false che non hanno quindi mai raggiunto la piattaforma.
Il report di 29 pagine svela il volume totale delle recensioni inviate e dettagli mai condivisi prima sui processi di moderazione e sui dati statistici del volume dei tentativi di pubblicazione di recensioni false sulla piattaforma nel 2018. Spiega anche l’approccio multilivello di TripAdvisor per assicurarsi che le recensioni postate sulle sue pagine rispettino le linee guida del sito.
Alla piattaforma era stata comminata una sanzione dal Consiglio di Stato per aver diffuso informazioni ingannevoli sulle fonti delle recensioni.
«Essere certi che TripAdvisor sia una piattaforma fidata per i nostri utenti e business è una massima priorità per noi – ha dichiarato Becky Foley, senior director of Trust & Safety di TripAdvisor – Negli anni abbiamo continuato a fare progressi con i nostri sistemi avanzati di individuazione delle frodi ma è una battaglia quotidiana e siamo lontani dall’essere completamente soddisfatti. Finché altri siti di recensioni non intraprenderanno azioni aggressive, i truffatori continueranno a sfruttare i business più piccoli ed estorcere loro denaro. È tempo che piattaforme come Google e Facebook scendano in campo per unirsi a noi nel contrastare questo problema».
Nel 2018 sono state inviate a TripAdvisor 66 milioni di recensioni. Ognuna è stata analizzata utilizzando una tecnologia avanzata di individuazione frodi e 2.7 milioni di recensioni sono state soggette a un’ulteriore valutazione umana da parte dei moderatori dei contenuti.
Il 4.7% di tutte le recensioni inviate è stato respinto o rimosso dalla tecnologia avanzata di analisi di TripAdvisor oppure manualmente dal team di moderazione. Solo una piccola parte di tutte le recensioni inviate – il 2.1% – è stata giudicata falsa e la maggioranza di queste (73%) è stata bloccata prima di essere pubblicata.
Meno dell’1% delle recensioni è stato segnalato dagli utenti o dai business per potenziale violazione delle linee guida di TripAdvisor. Il team di moderazione dei contenuti ha controllato la maggior parte di queste segnalazioni della community entro 6 ore dal loro invio.
Inoltre, 34.643 business sono stati soggetti a penalizzazioni in classifica, che consistono in una diminuzione della posizione nella classifica di popolarità o dei viaggiatori sul sito. Le penalizzazioni in classifica sono applicate quando un business è colto a tentare di postare recensioni false.
«Le recensioni dei consumatori sono diventate essenziali per milioni di attività turistiche nel mondo – ha commentato Pascal Lamy, chairman del World Committee on Tourism Ethics dell’Unwto – È incoraggiante vedere che piattaforme come TripAdvisor si impegnino nell’essere trasparenti su come monitorano, controllano e gestiscono le recensioni che ricevono al fine di evitare abusi e frodi».
TripAdvisor fa sapere di aver bloccato, dal 2015, l’attività di più di 75 siti che tentavano di vendere recensioni, inclusa una persona che l’anno scorso è stato condannata a 9 mesi di carcere dal Tribunale Penale di Lecce.
«La pubblicazione di questo report mostra l’importanza che viene data alla trasparenza e risponde pienamente all’esigenza di affidabilità per i turisti/viaggiatori e per gli operatori – ha detto Giorgio Palmucci, presidente di Enit – I dati contenuti mostrano chiaramente il livello di controlli e verifiche che vengono realizzati dal sito per evitare le frodi».

Story 17
Travelexpo torna in Sicilia dal 3 al 5 aprile 2020
Confermate date e location per la 22ª edizione di Travelexpo, la borsa B2B del turismo in Sicilia che si terrà dal 3 al 5 aprile 2020, nella consueta location del Resort Village Città del Mare di Terrasini, nell’area metropolitana di Palermo.
Ideata da Logos Srl Comunicazione e Immagine, Travelexpo anche per questa edizione beneficia del patrocinio di Enit, Regione Siciliana e Comune di Palermo e per il secondo anno consecutivo potrà contare sull’apporto di Confcommercio Sicilia, Confesercenti, Federturismo Sicindustria, oltre che di Skål International Italia.
Punto centrale dell’evento è, come sempre, il workshop B2B che per gli operatori turistici professionali della Sicilia e non solo rappresenta un appuntamento strategico per incontrare i competitor e conoscere le anticipazioni e le novità della stagione estiva messe in cantiere da t.o., compagnie aeree e società di servizi. Inoltre, anche per l’edizione 2020, uno spazio importante verrà riservato alla formazione con seminari su argomenti di attualità e docenti di prim’ordine.
E per incentivare la clientela a scegliere il viaggio in agenzia affidandosi esclusivamente alla consulenza di un esperto, Travelexpo riproporrà l’azione “Agenzie di viaggio a porte aperte”, con offerte e benefit dedicati ai clienti che acquisteranno pacchetti e vacanze in agenzia qualche giorno dopo la conclusione di Travelexpo.
Sempre a supporto del lavoro svolto dalla categoria degli adv, sarà lanciata l’ennesima edizione del Travelexpo Roadshow, secondo la collaudata formula del workshop itinerante che privilegia un adeguato rapporto costo-benefici per gli operatori partecipanti. La prossima edizione si snoderà in Sicilia dal 25 al 29 novembre di quest’anno con 7 workshop in programma in una settimana nelle città di Catania, Siracusa, Ragusa, Caltanissetta, Agrigento, Trapani, Palermo.

Story 18
Ottenere il massimo dalla copertura Annullamento: la guida Ergo
Per molti clienti la polizza annullamento è l’assicurazione viaggio per eccellenza ed è anche la principale alleata delle agenzie di viaggi, quando si vende in advance booking e i servizi prenotati non sono rimborsabili. Così Daniela Panetta, direttore commerciale di Ergo Assicurazione Viaggi, svela i dettagli delle soluzioni annullamento proposte dalla compagnia, insieme ad alcuni consigli per sfruttarle al meglio.
«Il nostro prodotto di punta è Annullamento Plus, disponibile in esclusiva sulla piattaforma per intermediari; prevede un massimale di 20mila euro a pratica e contempla tutti i possibili fornitori di servizi legati al viaggio: compagnie aeree, tour operator e strutture ricettive, solo per citarne alcuni. In fase di emissione si può scegliere tra la classe A, che copre anche gli annullamenti dovuti al riacutizzarsi imprevedibile di patologie preesistenti, e la classe B, che offre il giusto compromesso tra coperture e premio. Basta un clic inoltre per personalizzare la polizza aggiungendo il rimborso in caso di Interruzione del Viaggio e la Riprotezione del Viaggio, che interviene a seguito del ritardato o mancato arrivo dell’Assicurato sul luogo di partenza o di soggiorno».
Rientra nel novero delle soluzioni annullamento firmate Ergo Assicurazione Viaggi anche Stornohotel: «Una polizza smart e conveniente – continua Panetta – pensata per le pratiche solo hotel, ideale in abbinamento alle tariffe non rimborsabili, oppure nel caso di prenotazioni che prevedono il versamento di acconti, come accade per buona parte del Mare Italia e degli hotel in montagna in alta stagione».
Massima flessibilità inoltre sui tempi di emissione: «Se mancano più di 30 giorni alla partenza non c’è alcun vincolo, mentre a meno di 30 giorni gli agenti devono avere l’accortezza di stipulare la polizza entro le 24 ore successive alla prenotazione dell’ultimo servizio da assicurare».
Attenzione però alla tempestività della denuncia, che può determinare l’esito del sinistro e l’entità del rimborso: «È fondamentale comunicare la rinuncia al viaggio e denunciare il sinistro appena si verifica la causa scatenante, onde evitare di incorrere in penali più alte di quelle previste al momento della rinuncia, che non verrebbero rimborsate. Ergo Assicurazione Viaggi garantisce qualità e velocità di gestione dei sinistri grazie ad un ufficio interno con liquidatori di lunga esperienza, ed un supporto ai clienti in fase di denuncia, grazie al proprio call center dedicato».
Ergo Assicurazione Viaggi
www.ergoassicurazioneviaggi.it

Story 19
Air Italy, Dimitrov: «T.o. e agenzie primo interlocutore»
«Un elemento critico» all’interno di una strategia multicanale. Lo dice Morena Bronzetti, vice president sales and distribution della compagnia dallo scorso aprile. E lo ribadisce subito dopo il numero uno del vettore, Rossen Dimitrov: «Il trade è il nostro primo interlocutore commerciale». Con una serata in grande stile, Air Italy torna a presentarsi sul mercato di t.o., network e agenzie di viaggi, chiedendo anzi un aiuto per essere più di aiuto al canale B2B.
«Vogliamo supportare ed essere supportati, con un confronto continuo», prosegue il chief operating officer, che annuncia un rinnovato sforzo verso il trade fatto di educational, tariffe ad hoc e miglioramenti nella parte dedicata del sito. «Su alcune destinazioni deve ancora crescere il contributo dei nostri partner, ma ad esempio sulla Los Angeles e sulla Miami siamo già su ottimi livelli».
In attesa di capire come finirà la questione sulla continuità territoriale (per il momento Air Italy ha deciso di operare su Olbia fino al prossimo aprile, «Olbia è il quartier generale della compagnia e la connessione della Sardegna è per noi un obiettivo prioritario», ha dichiarato solo poche settimane fa il senior vice president marketing&corporate communications Brian Thomas Ashby), le prospettive sul lungo raggio parlano di nuove destinazioni invernali per Mombasa, Zanzibar, Tenerife e Maldive, mentre torneranno i voli da Milano Malpensa a Los Angeles, San Francisco e Toronto dal 29 marzo 2020.
Ma nel piano di espansione a medio-lungo termine c’è anche l’Asia, dove solo l’anno scorso erano stati cancellati dopo pochi mesi dall’avvio Mumbai e Delhi. «Come per altre destinazioni, penso al Canada (dove Air Italy voleva aprire anche Montreal), ci erano stati dati degli slot pessimi. Adesso l’India continua a rimanere un obiettivo della nostra strategia, ma prima dobbiamo costruire un network omogeneo che consenta di supportare le eventuali nuove rotte». Piuttosto, sottolinea ancora Dimitrov, la crescita nel Far East avverrà attraverso alleanze e codeshare. «Abbiamo firmato con Eva Air (che da marzo apre i collegamenti da Malpensa) e lo faremo a breve anche con altri vettori dell’area».
Bocche cucite invece sul possibile ritorno nei cieli dei tre Boeing 737 Max della compagnia. «Quando sarà ci faremo trovare pronti, in modo anche da gestire l’eventuale paura dei passeggeri a salire su quel tipo di aereo. Intanto, ci siamo cautelati sul mercato del leasing per sostituire gli aeromobili mancanti, sia per l’inverno, e se sarà il caso anche per l’estate».

Story 20
Le mani di Fs sul mondo
È attraverso la business unit del Gruppo, Fs International, che Ferrovie dello Stato Italiane promuove i propri interessi e le proprie attività nel mondo, proponendo soluzioni di mobilità integrata in aree strategiche a livello internazionale con l’obiettivo di creare sistemi di trasporto efficaci ed efficienti, plasmati sulle esigenze delle popolazioni locali.
Partiamo dall’Arabia Saudita, dove la società membro del Consorzio Flow con Ansaldo Sts e Alstom si è aggiudicata la gestione dei servizi di Operation & Mainteinance (O&M) delle linee (3, 4, 5 e 6) della metropolitana di Riad, che si estende per una lunghezza di 113 km con 50 stazioni, di cui due principali e cinque di interscambio, tre depositi e altrettanti posti di controllo. Il contratto ha un valore di 2,9 miliardi di dollari, con la quota di Fs pari a un miliardo di dollari. L’Arriyadh Development Authority ha stabilito che il 55% dei beni e servizi utilizzati per il progetto devono essere acquistati in Arabia Saudita e, inoltre, saranno garantite numerose posizioni lavorative per giovani sauditi in varie specializzazioni.
Negli Stati Uniti, Fs è in lizza per un doppio bando, per un valore complessivo di 22 miliardi di dollari: Los Angeles e Washington. Con la prima gara, del valore di 10 miliardi, l’amministrazione ha intenzione di realizzare nuove linee metropolitane e ferroviarie, non limitandosi all’infrastruttura in sé. Il progetto, infatti, prevede che il vincitore si occupi della gestione dei servizi presso le stazioni lungo le quali transiteranno i treni Av. L’altra gara, del valore di circa 12 miliardi, prevede nuovi collegamenti metropolitani per unire il centro cittadino all’aeroporto.
Anche in Europa, l’espansione del Gruppo Fs non è da meno. Nel Regno Unito, attraverso Trenitalia Uk, si è aggiudicato la concessione per gestire la tratta ferroviaria della West Coast, dal 2019 al 2031, che comprende i collegamenti Intercity tra Londra, Edimburgo e Glasgow. L’accordo prevede lo sviluppo e l’introduzione, a partire dal 2026, dei nuovi servizi sulla nuova linea ad alta velocità da Londra a Birmingham, collegando 30 milioni di persone.
Ma Fs non è solo trasporto passeggeri, anche le merci hanno un ruolo di rilievo. In Sudafrica, a Johannesburg, il Gruppo si è aggiudicato il progetto Tambo Springs attraverso il consorzio Southern Palace JV, di cui è partner con una quota del 35%. L’accordo prevede la progettazione, il finanziamento, la costruzione e la gestione per un periodo di 20 anni (più 10 opzionali), di un imponente terminal merci intermodale a Tambo Springs, a ridosso dell’importante distretto industriale di Gauteng.

Story 21
Alitalia, prorogata la Cigs fino al 31 dicembre
È stato siglato l’accordo sulla cassa integrazione straordinaria per i lavoratori Alitalia tra il ministero del Lavoro, i vertici della compagnia e i sindacati. L’accordo prevede l’estensione della Cigs (cassa integrazione straordinaria) fino al 31 dicembre 2019 con numero massimo di persone da collocare in cassa a rotazione di 75 unità per il personale navigante comandanti, di 320 per il personale di cabina e di 680 per il personale di terra, per un totale di 1.075 unità. L’azienda aveva chiesto una proroga di sei mesi (fino a marzo 2020). L’accordo non è stato sottoscritto da Anpav e Anpac.
«Permane la preoccupazione per le sorti della compagnia – riferiscono però unitariamente Filt Cgil, Fit Cisl, Uiltrasporti – L’anticipo della scadenza a dicembre è stato da noi richiesto per ottenere finalmente certezze circa il rifinanziamento strutturale del fondo di solidarietà del trasporto in scadenza il prossimo dicembre, e per la necessità di conoscere gli intendimenti sul piano industriale. L’esito del confronto ha consentito di ridurre significativamente il numero delle unità coinvolte dalla cassa, rispetto a quelle previste dal precedente accordo di ottobre dell’anno scorso, prima della stagione invernale».

Story 22
Air Italy rinnova il servizio di bordo sul lungo raggio
Air Italy ha rinnovato il servizio di bordo in classe Economy, introducendo un nuovo packaging e un nuovo menu su tutti i voli di lungo raggio. A partire da questo mese, infatti, i voli in partenza dall’hub di Milano Malpensa saranno caratterizzati dal nuovo brand Le Delizie, con una gamma di accessori e packaging moderni ed eleganti, progettati per risultare perfettamente integrati con i colori, gli ingredienti e i sapori che rendono omaggio alle diverse regioni d’Italia e alle loro eccellenze gastronomiche.
I passeggeri riceveranno un menu completo, con un antipasto, una portata principale e il dessert, accompagnato da posate in acciaio inossidabile e da una bottiglia d’acqua. Un concept semplice ma raffinato, che migliorerà l’esperienza di viaggio e che punta a tutelare l’ambiente grazie all’utilizzo di prodotti sostenibili e riciclabili.
«Air Italy lavora instancabilmente per offrire ai propri clienti un’esperienza di volo di valore, che renda il viaggio confortevole grazie a servizi innovativi e di qualità. Proprio questa settimana, la nostra compagnia si è classificata Four Stars a livello mondiale durante gli Apex Awards di Los Angeles, l’unica compagnia italiana ad avere ottenuto questo riconoscimento. Il nuovo servizio in classe economica rappresenta un ulteriore passo nel nostro sviluppo per garantire ai nostri passeggeri la migliore esperienza possibile durante l’intero viaggio. Vogliamo assicurarci che chiunque scelga di volare con noi possa godersi il proprio viaggio, assaporare i nostri deliziosi menu, gustare le nostre specialità italiane, dalla colazione fino alla cena, il tutto accompagnato da un bicchiere di uno dei nostri tanti ottimi vini», ha affermato Rossen Dimitrov, chief operating officer di Air Italy.
La rete a lungo raggio di Air Italy è operata da Airbus 330-200 con 24 posti in classe Business e 228 posti in classe Economy, ed insiste sull’hub di Milano Malpensa dove la compagnia aerea opera voli diretti tutto l’anno per New York (tutti i giorni) e Miami (tutti i giorni tranne Martedì). Sempre da Malpensa, Air Italy offre voli diretti per Los Angeles, San Francisco e Toronto nella stagione estiva, da marzo a ottobre, mentre a partire dalla prossima stagione invernale la compagnia effettuerà tre voli settimanali alle Maldive e due volte alla settimana a Zanzibar e Mombasa.

Story 23
A Ferrara torna il Balloons Festival dal 6 al 15 settembre
Dal 6 al 15 settembre, Ferrara ospita la 15ª edizione del Balloons Festival, il più importante evento delle mongolfiere d’Italia e tra i più prestigiosi d’Europa. Voli, sport, attrazioni e laboratori coloreranno il cielo ferrarese con giganti variopinti da cui sorvolare le piazze rinascimentali, le viuzze del mondo medievale, i palazzi storici del centro, Patrimonio dell’Umanità Unesco, il fiume Po e i parchi verdi.
L’appuntamento si svolge all’interno del Parco Urbano G. Bassani della città dove, oltre ai voli, si può partecipare ai numerosi eventi, dedicati ai bambini, in programma: dalla Winter Wonderland Experience, con gonfiabili, tappeti elastici, ponte tibetano, rulli acquatici e la pista di quad, a Pompieropoli, dove operatori dell’Associazione Nazionale Vigili del Fuoco accompagnano i piccoli in prove di destrezza e simulazioni delle operazioni da compiere in caso di incendio; dal Circo Artisti Famiglia Rossi, sotto il cui tendone si alternano mangiafuoco, cowboy, show di bolle e contorsionisti, alla StradAmica, il percorso di sicurezza stradale con mini auto elettriche, per imparare il codice stradale divertendosi.
Inoltre, esibizioni, prove libere, iniziative e tornei per grandi e piccoli nel Villaggio dello Sport e la partecipazione straordinaria delle Frecce Tricolori, e ancora elicotteri, simulatori e squadre cinoagonistiche nell’area dell’Aeronautica Militare e delle Forze dell’Ordine. Tante le attrazioni, anche il Night Glow, lo spettacolo delle mongolfiere illuminate a tempo di musica (quest’anno dei Queen), laboratori e show, dimostrazioni sportive e aree commerciali.

Story 24
Costa Crociere porta la terza nave in Sudamerica nel 2020/21
Per l’inverno 2020/2021 Costa Crociere annuncia l’arrivo di Costa Luminosa in Sudamerica. Da novembre 2020 ad aprile 2021, la nave affiancherà Costa Fascinosa e Costa Pacifica, portando a tre il numero di unità operative nella regione.
«L’arrivo di Costa Luminosa per la stagione 2020/2021 riflette la volontà di investire strategicamente nel mercato sudamericano, un contesto con un grande potenziale di crescita – dichiara Dario Rustico, general manager Central and South America di Costa Crociere – Per questo motivo vogliamo consolidare e aumentare gradualmente la nostra presenza nella regione».
Costa Luminosa, Costa Pacifica e Costa Fascinosa proporranno diversi itinerari alla scoperta di Brasile, Argentina e Uruguay, in vendita a partire da novembre 2019.
In particolare, Costa Fascinosa, che partirà per il Sudamerica da Savona a metà novembre 2020, avrà in Santos il principale porto di imbarco. Le crociere saranno dirette verso il Nord del Brasile, visitando destinazioni come Buzios, Salvador, Ilheus, Ilha Grande.
Gli itinerari di Costa Pacifica, che partirà da Genova per la sua traversata transatlantica il 13 novembre 2020, si concentreranno su Argentina, Uruguay e la parte meridionale del Brasile. Previsti scali a Buenos Aires, Ilhabela, Buzios, Rio de Janeiro, Ilha Grande, Montevideo.
Costa Luminosa partirà sempre da Santos, con itinerari di sette notti, diretti a Itajai, Montevideo e Buenos Aires. La crociera di posizionamento in Sudamerica da Venezia a Santos salperà l’8 novembre 2020.

Story 25
Msc Bellissima va in Cina nel 2020
È diretta in Cina Msc Bellissima. L’ultima arrivata della flotta di Msc Crociere approderà nel Paese nel 2020. L’ammiraglia partirà da Dubai il 21 marzo dell’anno prossimo alla volta del Giappone, dove arriverà il 19 aprile nel porto di Yokohama.
Lunedì scorso l’executive chairman di Msc Crociere Piefrancesco Vago ha incontrato i vertici della China Merchants Group per lo sviluppo del business crocieristico e ha annunciato l’arrivo della nave a giugno.
Msc Bellissima raggiungerà per la prima volta Shanghai il 15 giugno, per effettuare crociere tra le 4 e le 7 notti. Le partenze saranno da Shanghai fino alla fine di agosto e invece in autunno/inverno salperà da Tianjin, Qingdao, Tokyo, Yokohama, Shenzhen/Shekou. Le crociere – 35 in programma nel 2020 –toccheranno Cina, Giappone, Vietnam, Corea del Sud, Filippine.
L’inaugurazione cinese di Msc Bellissima è prevista il 17 giugno a Shanghai. Sarà la nave da crociera più grande del gigante asiatico al momento del suo arrivo, vista la sua stazza lorda di 171.598 tonnellate, la lunghezza di 316 metri e la capacità massima di 5.686 passeggeri.
«Stiamo aspettando con impazienza di portare ai consumatori cinesi i nostri prodotti – spiega Achille Staiano, vicepresidente delle global sales di Msc Crociere – L’arrivo di Msc Bellissima testimonia nostro impegno a lungo termine per la Cina e l’industria crocieristica cinese». Huang Ruiling, presidente di Msc Crociere Cina, prevede che l’espansione del mercato cinese del turismo crocieristico continui, vista anche la capacità di spesa degli abitanti.
Dopo un 2020 asiatico, è probabile che nel 2021 la nave faccia ritorno nel Regno Unito, Paese da cui era partita dopo la cerimonia di battesimo a Southampton nel marzo scorso.

Story 26
Trent’anni di Ota Viaggi:
la cassaforte del Mare Italia
Festa grande per i trent’anni di Ota Viaggi che ha celebrato con partner e agenzie al Marina Resort Garden & Beach di Orosei, in quella Sardegna che ha fatto la fortuna del t.o. della famiglia Aprea. Una festa che assume un valore ancora più forte in seguito ai risultati dell’estate 2019.
«Una stagione partita benissimo con l’advance booking, ma che poi ha visto un eccessivo rallentamento nel corso di maggio e giugno – racconta il direttore commerciale, Massimo Diana – Avevamo già messo in conto una flessione rispetto allo scorso anno e correvamo per pareggiare il fatturato del 2017. Ma abbiamo lavorato duramente fino a pochi giorni fa e siamo riusciti a chiudere con il segno più anche quest’anno».
LA PARABOLA DEL T.O. ROMANO. Ota chiuderà, infatti, la stagione a 93 milioni di euro di fatturato, un milione in più rispetto allo scorso anno. «Siamo soddisfatti perché non è stato facile portare a casa questo risultato. Non so quanti altri operatori possono dire di aver chiuso positivamente l’estate del Mare Italia», ricorda Diana. Attorno ai numeri, però, c’è aria di euforia vera, c’è voglia di celebrare 30 anni di storia iniziati da una piccola agenzia viaggi – la Outbuy Tours Activity – a Roma comprata da Stefano Aprea, fondatore e padre di Mario e Domenico, che hanno preso in consegna il t.o. e lo hanno trasformato nella vera cassaforte del Mare Italia, arrivando fino all’ingresso in Astoi nel 2011 e al traguardo dei 3 milioni di clienti in totale.
La festa per il trentennale, infatti, non è stata solo l’occasione per brindare a una impresa di successo, ma anche per anticipare già alcune novità di prodotto. Per l’estate 2020 Ota ha acquisito l’esclusiva per l’Italia del Club Torre del Barone a Sciacca, in Sicilia, struttura quattro stelle che nel corso dell’inverno sarà totalmente ristrutturata.
«Sempre in Sicilia entra in programmazione il Cds Hotel Terrassini-Città del Mare, con 800 camere, completamente rinnovato – annuncia Diana – Mentre in Calabria entra il Borgo di Fiuzzi Resort & Spa a Praia a Mare: in queste due strutture abbiamo l’esclusiva per il 50% delle camere». È già attiva, infine, la teleprenotazione tramite l’area agenzie sul portale di Ota Viaggi, «un regalo alle nostre adv partner che ciò chiedevano un ulteriore strumento di vendita che sia disponibile 24 ore su 24», ricorda il direttore commerciale.
BRAND E MARKETING: CAMBIA TUTTO. Ma oltre alla sostanza (il prodotto, i servizi, l’assistenza) ora il t.o. romano guarda anche alla forma e al racconto di quella che è una realtà del panorama turistico. «Dopo 30 anni era giusto lasciare un segno, condividere la storia di Ota e rilanciare il nostro ruolo nel futuro. Per questo motivo, seppure non abbiamo mai ecceduto con la visibilità mediatica, questa volta abbiamo scelto di metterci in mostra», rimarca Massimo Diana.
Una scelta che guarda già al futuro prossimo, secondo il responsabile marketing e comunicazione, Francesco Boccanera: «In cantiere abbiamo numerosi progetti che includono una maggiore comunicazione aziendale, il rinnovamento del brand, campagne promozionali e di marketing dirette a far conoscere di più il marchio anche al cliente finale e una crescita importante anche sui canali social, che già stiamo curando da tempo con un’attenzione particolare».Un nuovo approccio alla comunicazione che non è casuale. «Dopo anni di duro lavoro e di investimenti abbiamo un prodotto riconoscibile, strutturato, di cui le agenzie di viaggi si fidano. Ora è il momento di fare uno scatto in avanti – sottolinea Diana – e ci aspettano tante novità».

Story 27
Tutto sull’inverno Veratour: nuovi villaggi e tour in catalogo
Veratour si prepara a festeggiare i 30 anni di attività regalandosi il miglior anno di sempre. Il tour operator chiude il 2019 con 245 milioni di fatturato (+12%) e punta a raggiungere 285 milioni entro il 2021, pur mantenendo un’elevata incidenza della redditività. Nel 2018 l’Ebitda è stata infatti pari a 14 milioni, mentre per quest’anno la cifra dovrebbe essere addirittura superiore.
È uno Stefano Pompili decisamente carico quello che, davanti ai 200 agenti di viaggi intervenuti all’evento annuale di Veratour tenutosi a Minorca, annuncia i risultati dell’esercizio in chiusura, soffermandosi ad analizzare l’andamento delle singole destinazioni: «Il 2019 è cresciuto molto sul Nord Africa. La Tunisia con +110%, tra Kelibia e Djerba, ha influito molto e al momento siamo il primo player sul mercato italiano. Bene anche l’Egitto con +68%: siamo arrivati a fare 2000 passeggeri a settimana su 3 villaggi, numeri che non si vedevano da anni».
Ma ci sono anche prodotti che fanno fatica: «Per esempio la Grecia è rimasta ferma e l’Italia registra un -2%. La Spagna ha aumentato i prezzi a dismisura e ciò ha creato difficoltà. In controtendenza Minorca, l’isola che ha performato meglio delle Baleari, riscuotendo un apprezzamento molto alto e su cui quindi torniamo a investire. Il Lord Nelson, della catena Globales, è tra le novità del prossimo anno».
«Ripresa eccellente dei Caraibi (+20%), complice l’apertura di Antigua – prosegue Pompili – Crescono a doppia cifra i viaggi con voli di linea per il terzo anno e intendiamo investire molto anche su questo prodotto. Soprattutto vogliamo essere sempre più punto di riferimento per il cliente di fascia alta per affidabilità, garanzia, qualità e certezza dei servizi offerti, trasparenza».
NOVITÀ DI PRODOTTO. Due le novità sul lungo raggio per l’inverno. Alle Maldive il Veracub AAAvee Nature’s Paradise, una costruzione realizzata solo con legno di palma da cocco e materiali ricavati dall’isola, con 33 unità, ambiente informale barefoot e una bellissima barriera corallina. A Mauritius, il VeraResort Lagoon Attitude (ex TUI Sensimar): 182 camere a Anse La Raie sulla Costa Nord, proposto in formula Adults Only.
Sul corto raggio, al già annunciato Lord Nelson a Minorca, 32 camere in esclusiva per l’Italia con formula solo adulti over 16 anni, si aggiungono il VeraResort America a Maiorca, 60 camere all inclusive, e il Veraclub Modica Beach Resort, 111 camere in formula club a Marina di Modica, in Sicilia.
«L’impegno è a mantenere alto il format vincente Veraclub – commenta il contracting manager Maurizio Facchin – che ha come punti di forza cucina, assistenza, animazione in strutture alberghiere di qualità ottimamente posizionate, che portano a una customer satisfaction che stando ai dati di “Vota la tua vacanza” dell’estate si attesta al 94% per giudizio generale, assistenza, servizi hotel, animazione, e anche superiore per sport (96%) e miniclub (98%)». Una qualità riconosciuta anche da TripAdvisor con 27 Certificati di Eccellenza 2019 e 2 Travellers’ Choice 2019. Decisamente elevata è anche la customer loyalty, con un 43% di clienti repeater che in alcuni villaggi, come il Suneva, arrivano al 75%.
CATALOGHI CON VOLI DI LINEA. Nelle prossime settimane arriveranno in agenzia anche i nuovi cataloghi Viaggi Go East e Viaggi Go West nati, come precisa il direttore commerciale Massimo Broccoli, «dall’esigenza di affiancare al prodotto villaggi una programmazione con voli di linea per una serie di motivi. Innanzitutto la flessibilità che ti permette di combinare il viaggio come vuoi, il fatto di avere un prodotto “sartoriale” e, nel nostro caso specifico, per combinare un’esperienza di viaggio, quindi un tour, un circuito, con la possibilità di soggiornare in un Veraclub. Una formula che piace moltissimo ad agenzie e clienti e quindi abbiamo sviluppato questi due cataloghi verso l’Asia e gli Stati Uniti».
Fondamentali sono pertanto anche le sinergie con le compagnie aeree. Prima fra tutte «Neos, per la quale siamo il secondo t.o. dopo Alpitour – sottolinea Pompili – poi Blue Panorama con cui abbiamo una buona partnership sui Caraibi, ma anche Alitalia, da Roma per tutto il corto raggio e ora anche sulle Maldive da Milano e su Mauritius da Roma».
ASSICURAZIONE E INCENTIVI. Intanto, sul piano commerciale, dal 2020 parte il progetto denominato “Metti al sicuro il bello della tua vacanza”, che prevede iniziative sul fronte assicurativo e del pricing.
Così nasce Vera Assistance, la nuova polizza base inclusa in tutti i pacchetti che, tra gli altri servizi, comprende: assistenza illimitata h24 tramite la centrale operativa di Europ Assistance a livello mondiale, aumento dei massimali per spese mediche in viaggio fino a euro 250.000; scoperto fisso in caso di annullamento del viaggio per qualsiasi imprevisto documentabile.
Vera Top, è invece la polizza integrativa facoltativa, acquistabile al momento della prenotazione, che perfeziona la copertura con garanzia rischio zero che tutela in caso di eventi fortuiti e di forza maggiore durante la vacanza; aumento dei massimali delle spese mediche in viaggio fino a 500.000 euro; ampliamento delle cause di annullamento del viaggio. Dal 16 dicembre sarà inoltre disponibile un portale online per gestire polizze, caricare documenti e avere aggiornamenti sulle pratiche anche attraverso un’app dedicata.
Prezzo Block è, poi, l’iniziativa commerciale di Veratour che mette al riparo i clienti da eventuali adeguamenti carburante e/o valutari. Si può sottoscrivere facoltativamente all’atto della prenotazione, prenotando con almeno 60 giorni di anticipo rispetto alla partenza.

Story 28
Msc Grandiosa, prime prove in mare per l’ammiraglia
Completate le prime prove in mare di Msc Grandiosa, la prima unità della classe Meraviglia Plus di Msc Crociere. La nave è ora rientrata nei cantieri navali di Saint Nazaire, in Francia, per gli ultimi ritocchi prima di essere consegnata ufficialmente alla compagnia il prossimo 31 ottobre.
Con una stazza lorda di 181mila tonnellate e una capacità massima di 6.334 passeggeri, Msc Grandiosa è dotata di tecnologie e sistemi all’avanguardia che la rendono la nave più efficiente ed ecologica della flotta.
Tra le innovazioni, c’è il sistema di riduzione catalitica selettiva capace di diminuire le emissioni di ossido di azoto del 90%, trasformandolo in acqua pura e azoto. L’ammiraglia è inoltre dotata di un avanzato sistema di trattamento delle acque reflue che permetterà di eliminare quasi totalmente gli scarichi.
Le caratteristiche ecosostenibili di Msc Grandiosa si aggiungono ad altre tecnologie di bordo pensate per ridurre il suo impatto ambientale, tra cui un sistema di depurazione dei gas di scarico, sistemi per la prevenzione degli scarichi dai locali macchine, un sistema di trattamento delle acque di zavorra e diverse soluzioni per l’efficientamento energetico, come i sistemi di recupero del calore e l’illuminazione a led.
La cerimonia di battesimo si terrà il 9 novembre ad Amburgo. Successivamente la nave si dirigerà verso il Mediterraneo occidentale, dove trascorrerà la stagione inaugurale. Ogni settimana sarà possibile partire in crociera da Genova, Civitavecchia o Palermo alla volta di La Valletta (Malta), Barcellona (Spagna) e Marsiglia (Francia). Msc Grandiosa trascorrerà nel Mediterraneo anche la prossima stagione estiva.

Story 29
Msc Magnifica, allungamento nel 2021 e nuovi itinerari
Aperte le vendite per gli itinerari dell’estate 2021 a bordo di Msc Magnifica con partenza da Southampton, Regno Unito. Gli ospiti che prenoteranno entro il 12 novembre 2019 riceveranno uno sconto del 5% sulla prenotazione e i membri del Voyagers Club beneficeranno in aggiunta anche dello sconto fedeltà del 5%.
All’inizio del 2021 sarà effettuato un intervento di refitting, per un investimento da 130 milioni di euro, che prevede anche l’allungamento della nave, con l’inserimento di un troncone lungo 23 metri che aggiungerà ulteriori 7.000 metri quadrati di spazi disponibili. La sede più accreditata per i lavori di allungamento della nave è lo stabilimento Fincantieri di Palermo, che già tra il 2014 e il 2015 ha portato a termine il refitting delle quattro navi da crociera della compagnia di classe Lirica: Armonia, Sinfonia, Opera e Lirica.
Msc Magnifica avrà 215 cabine in più (il 63% delle cabine totali sarà dotato di balcone), sistemazioni ancora più confortevoli e sarà arricchita da 800 metri quadri di spazi esterni, un nuovo aquapark, un’area per bambini riprogettata, oltre a nuove aree dedicate all’intrattenimento, tra cui due ristoranti e un’area per lo shopping.
Al termine dei lavori, Msc Magnifica presenterà i nuovi sistemi per la riduzione dell’impatto ambientale: un sistema all’avanguardia per la riduzione catalitica selettiva (Scr), che aiuta a ridurre l’ossido di azoto in azoto puro e acqua, e un sistema di trattamento delle acque reflue (Awt) di ultima generazione, che soddisfa i più alti standard e che purifica le acque reflue fino a ottenere acque di qualità. Il sistema soddisfa il “Baltic Standard” e tratta le acque reflue a un livello più elevato rispetto alla maggior parte degli standard sui rifiuti disponibili previsti nelle città di tutto il mondo. Sarà inoltre installato un sistema ibrido di pulizia dei gas di scarico (Ecgs), che rimuove fino al 98% dell’anidride solforosa dallo scarico della nave e riduce notevolmente il particolato. Il sistema ibrido Egcs di Msc Magnifica offre un livello più elevato di flessibilità per permettere il suo funzionamento in tutte le circostanze in modo responsabile e rispettoso dell’ambiente. Infine, per contribuire a minimizzare le emissioni anche in porto, Msc Magnifica sarà anche dotata di un sistema in grado di collegarsi durante l’ormeggio alla rete elettrica locale, nei porti attrezzati con l’elettrificazione delle banchine.
ITINERARI 2021. Msc Crociere ha annunciato che Magnifica proporrà itinerari inediti da Southampton verso le destinazioni più suggestive del Nord Europa e del Baltico (crociere di 12 o 14 notti), oltre a crociere che dal porto inglese si spingeranno fino al Mediterraneo, toccando le Isole Canarie, Madera e Barcellona.
Saranno 24 le crociere in partenza da Southampton da maggio ad ottobre 2021 e proporranno itinerari tra le due e le 14 notti. Tra le proposte anche una crociera di 12 notti a maggio che farà tappa a Gran Canaria, Tenerife e Lanzarote, le tre isole dell’arcipelago delle Canarie.
Ad agosto è inoltre prevista una crociera di 14 notti verso il Mediterraneo, che includerà destinazioni come Palma di Maiorca e Monte Carlo. La nave offrirà quattro diversi itinerari tra i fiordi norvegesi e farà scalo in due nuove destinazioni: Skagen (Danimarca), località famosa per la luce unica e il sole di mezzanotte, e Rosendal (Norvegia), il quarto fiordo più grande del mondo.
Tra le nuove proposte di itinerari, anche la minicrociera del 1° maggio: un viaggio di 3 notti con imbarco a Southampton venerdì sera, per trascorrere la giornata di sabato a Zeebrugge, in Belgio, prima di tornare nel porto di partenza.
Cinque minicrociere anche in autunno nel Mediterraneo, con partenza da Genova: 3 o 4 notti verso Barcellona, Palma di Maiorca e Marsiglia. Un’opportunità per chi, nel mese di novembre, vuole staccare la spina per un break tra le vacanze estive e quelle natalizie.

Story 30
Aigle Azur verso il fallimento
Brusco risveglio dalle vacanze per la seconda compagnia francese, Aigle Azur, che ha presentato istanza di fallimento e amministrazione straordinaria. In questo modo, la compagnia aerea fondata nel 1946 continuerà a volare per i prossimi due mesi, in attesa di un nuovo acquirente che garantisca la continuità del servizio. Nel caso contrario, il vettore cesserà i suoi servizi. Nel frattempo, però, la richiesta di istanza di fallimento permetterà di congelare le richieste dei creditori.
Le offerte per rivelare la compagnia devono essere presentate entro il 15 settembre e tra i principali player interessati ci sarebbero Air France e la holding Iag.
Il quotidiano transalpino Le Monde, infatti, riporta le parole di Martin Surzur, presidente della divisione Aigle Azur del sindacato nazionale dei piloti di linea (Snpl): «Air France è interessata agli slot su Parigi Orly che integrerebbero il piano della sua filiale low cost Transavia. Anche Iag, tramite Vueling sarebbe interessata agli stessi slot, ma non al personale». In ballo, infatti, ci sono oltre 1.100 posti di lavoro.
Solo pochi giorni fa, infatti, una lotta intestina tra gli azionisti aveva portato Gérard Houa a diventare nuovo presidente con il 19% delle quote, dopo aver messo in dubbio la precedente gestione di Frantz Yvelin. Houa aveva affidato al ceo Philippe Bohn, ex responsabile del mercato africano per Airbus ed ex direttore generale di Air Senegal, il compito di salvare la compagnia aerea. Nel giro di un paio di giorni, però, Yvelin aveva ribaltato di nuovo il tavolo riprendendo il controllo della compagnia e annunciando il 2 settembre l’istanza di fallimento.
Con 1,88 milioni di passeggeri trasportati nel 2018, Aigle Azur impiega 1.200 persone ed è la seconda compagnia francese dietro Air France, nonostante sette anni consecutivi di bilancio in rosso. Le sue quote azionarie sono divise tra il gruppo cinese Hna (49%), l’imprenditore David Neeleman (32%) – proprietario anche di WestJet, JetBlue Airways, Azul e di una quota in Tap Air Portugal – e la compagnia Lu Azur (19%), che fa riferimento a Gérard Houa.

Story 31
Costa Crociere torna in Turchia e Israele nel 2020
Costa Crociere annuncia un rafforzamento nel Mediterraneo per il prossimo anno. Nell’inverno 2020/21 Costa Fortuna proporrà due nuovi itinerari di 14 giorni, che segnano il ritorno di Costa in Turchia e Israele.
Il primo, in partenza da Savona il 6 dicembre 2020 e il 7 febbraio 2021, comprende Marsiglia (Francia), Barcellona (Spagna), Iráklion (Grecia), Izmir (Turchia), uno scalo con pernottamento a Istanbul (Turchia), Atene (Grecia), Palermo e Napoli.
Il secondo itinerario, sempre da Savona con partenza il 10 gennaio e il 7 marzo 2021, include invece Marsiglia (Francia), Barcellona (Spagna), Iráklion (Grecia), uno scalo con pernottamento ad Haifa (Israele), Kusadasi (Turchia), Palermo e Napoli.
Nel resto della stagione invernale Costa Fortuna offrirà itinerari di una settimana nel Mediterraneo occidentale, che faranno tappa anche a Valencia.
«La strategia di Costa Crociere per i prossimi anni si basa su uno sviluppo che sia sostenibile e che sappia recepire i trend crescenti di domanda da parte degli ospiti – ha dichiarato Neil Palomba, direttore generale di Costa Crociere – Le novità vanno in questa direzione e mirano a soddisfare al meglio le richieste. Per questo motivo, stiamo lavorando a un potenziamento ulteriore del nostro impegno nel Mediterraneo, che diventerà sempre di più la nostra casa, con un’offerta di itinerari per tutte le esigenze, sia in termini di lunghezza che di destinazioni coperte».
La presenza di Costa Crociere nel Mediterraneo si rafforzerà soprattutto grazie all’entrata in servizio di Costa Smeralda e Costa Toscana, le due nuove ammiraglie attualmente in costruzione presso il cantiere Meyer di Turku, in Finlandia. Costa Smeralda, a partire da novembre 2019, offrirà crociere di una settimana nel Mediterraneo occidentale affiancata da Costa Toscana che entrerà invece in servizio nel 2021. Le due navi segneranno inoltre una vera e propria svolta sul piano ambientale, perché saranno alimentate, sia in porto sia in navigazione, a gas naturale liquefatto (Lng), che consente di abbattere in maniera significativa le emissioni.
MODIFICHE AGLI ITINERARI. Sempre in tema di nuove navi, Costa Firenze, in costruzione presso lo stabilimento Fincantieri di Marghera, anticiperà il suo posizionamento in Asia. Costa Firenze e la sua gemella Costa Venezia, entrata in servizio lo scorso marzo, sono le prime navi Costa progettate appositamente per il mercato cinese. Proprio per rispondere alla crescente domanda da parte degli ospiti cinesi e asiatici, dopo la consegna prevista per il 30 settembre 2020, la nuova nave farà rotta direttamente verso la Cina, senza effettuare le crociere in Italia, Francia e Spagna previste nel mese di ottobre 2020.
A seguito di questi cambiamenti, nell’inverno 2020/21 Costa Mediterranea prenderà il posto di Costa Fortuna, offrendo gli stessi itinerari con partenza da Singapore alla scoperta di Cambogia, Malesia e Thailandia.
La compagnia ha in previsione inoltre alcune modifiche relative al programma di Costa Victoria successivo al 9 settembre 2020, e a quello di Costa Luminosa ai Caraibi dell’inverno 2020/21, che pertanto non sono più disponibili per la prenotazione.
Costa Crociere sta provvedendo a informare le agenzie di viaggi e gli ospiti, in modo da garantire a tutti soluzioni alternative per le proprie vacanze. Gli ospiti che hanno già prenotato una crociera da Singapore su Costa Fortuna per l’inverno 2020/21 saranno riprotetti su Costa Mediterranea.
Gli ospiti prenotati sulle crociere di Costa Victoria in India e Maldive, di Costa Mediterranea nell’Oceano Indiano, di Costa Luminosa ai Caraibi e di Costa Firenze nel Mediterraneo e sul posizionamento, avranno la possibilità di scegliere all’interno del portafoglio prodotti di Costa Crociere e beneficeranno di uno sconto del 10%.

Story 32
Thomas Cook, la difesa di Fankhauser: «Colpa delle banche»
«Sono profondamente dispiaciuto per quanto accaduto, l’addio a tutto lo staff è stato particolarmente commovente». Durante il weekend, l’ormai ex ceo di Thomas Cook Group, Peter Fankhauser, non ha mancato di dare la sua versione dei fatti sul tracollo che ha colpito il più vecchio operatore del travel a a livello mondiale. «Se alcune banche (sarebbero in tutto 17, tra cui alcune big del calibro di Barclays, Morgan Stanley, Dnb, UniCredit, Credit Suisse, Lloyds e Royal Bank of Scotland) avessero preso decisioni più rapide, senza alimentare un clima di incertezza, sottoscrivendo il piano di salvataggio, tutto si sarebbe risolto», ha detto il manager svizzero al Sunday Times.
Lo stesso Fankhauser ha respinto al mittente le accuse lanciate dalla stampa britannica sugli stipendi d’oro percepiti dai manager dell’operatore. «Quasi la metà (circa 4 milioni di sterline) del mio compenso era in stock option dell’azienda», diventate quindi ora di nessun valore. Secondo alcune stime degli analisti però, le prime linee di Thomas Cook Group avrebbe guadagnato negli ultimi anni qualcosa come 60 milioni di euro tra stipendi e premi per i risultati raggiunti (solo per rimanere agli ultimi tre ceo, il “conto” arriva a 35 milioni di sterline negli ultimi 12 anni), nonostante le prime avvisaglie sul crollo dell’operatore fossero già evidenti da tempo.
Già nel novembre del 2017, riporta ad esempio il Guardian, la situazione era chiara, tanto che lo stesso Fankhauser aveva denunciato nel report di fine anno i rischi dell’elevata competizione portata da low cost e Ota. “Anche se la riduzione dei debiti avrebbe dovuto essere la priorità assoluta, visto anche che Thomas Cook era andato vicino al fallimento già nel 2011”, continua il quotidiano londinese, “nulla era cambiato, e la riduzione del debito non era stata considerata tra le priorità da affrontare”. E questo, prosegue il giornale, nonostante dal 2010 in poi il conto solo per interessi sia lievitato fino a 1,2 miliardi di sterline.
Intanto, mentre sono ancora 55mila i clienti che ancora non stati rimpatriati (secondo l’Autorità Civile dell’Aviazione Britannica, i voli di rientro si concluderanno il 6 ottobre), la questione del comportamento dei manager ha attirato l’attenzione anche del primo ministro Boris Johnson («mi chiedo se sia giusto che i manager paghino loro stessi con somme così enormi quando l’azienda va tanto male», ha detto) che nei giorni ha nominato una commissione d’inchiesta sulla vicenda, presieduta dalla laburista Rachel Reeves.
Sul fronte dei rimborsi infine, le ultime notizie parlano di un’attesa che potrebbe durare fino a due mesi per chi aveva prenotato un pacchetto con Thomas Cook. Trattandosi per la maggior parte di pacchetti, i risarcimenti saranno coperti dallo schema che va sotto il nome di Air Travel Organiser’s Licence (Atol).

Story 33
Costa Crociere porta la scherma a bordo
Una crociera dedicata al mondo della scherma. Costa Crociere e Mara Navarria Media Relations & Pr, presentano la prima edizione della Fencing Cruise. Dal 24 al 28 ottobre, a bordo di Costa Magica, la campionessa del mondo di spada 2018 Mara Navarria, sarà la coach che accompagnerà gli ospiti in un percorso focalizzato sui fondamentali di questa disciplina.
L’iniziativa è rivolta sia agli appassionati, sia a chi vorrebbe approcciarsi a questo sport per la prima volta. A bordo della nave sarà organizzato un vero e proprio camp, dove Mara Navarria e il suo staff (il maestro Roberto Cirillo e il preparatore fisico Andrea Lo Coco) organizzeranno le seguenti attività: sessioni di preparazione fisica specifica; assalti in pedana; lezioni relative alla tattica e tecnica della spada; preparazione specifica per gli assalti (gambe-scherma). Le iscrizioni avverranno attraverso i canali di vendita Costa Crociere, ovvero agenzie di viaggi, sito internet e contact centre.
Costa Magica salperà dal porto di Savona mercoledì 24 ottobre, per raggiungere, dopo un giorno di navigazione e allenamento con Mara Navarria e il suo staff, Barcellona. Il quarto giorno, la nave arriverà a Marsiglia, per andare alla scoperta della Provenza e della Costa Azzurra. Costa Magica rientrerà quindi a Savona lunedì 28 ottobre.

Story 34
Msc Crociere per la prima volta in Groenlandia
Nuova destinazione per Msc Crociere. La compagnia, con Msc Orchestra, ha fatto scalo in Groenlandia per la prima volta, aggiungendo una nuova tappa al suo percorso di espansione.
La nave, dopo aver attraversato l’iconico stretto di Prince Christian Sund situato sulla punta meridionale della Groenlandia, è approdata per la prima volta a Nuuk, la capitale e la città più grande del territorio.
Partita il 10 agosto da Amburgo per una crociera di 22 giorni, Msc Orchestra ha continuato a viaggiare verso nord e ha raggiunto Ilulissat, per poi dirigersi nuovamente verso sud, con tappe a Qaqortoq; e poi raggiungerà Reykjavik, in Islanda, il 27 agosto. La crociera terminerà ad Amburgo il 31 agosto.

Story 35
Chef stellati a Mauritius: i pacchetti experience Beachcomber-Alpitour
Le cucine italiana e francese saranno protagoniste a Mauritius, fornendo un’occasione in più per promuovere un turismo anche esperienziale sull’isola: si chiama Stars in Paradis la rassegna organizzata da Beachcomber Resorts & Hotels con la famiglia Cerea (titolare del ristorante stellato Da Vittorio a Brusaporto, Bergamo), in collaborazione con Alitalia, Alpitour World e Mauritius Tourism Promotion Authority.
«Dal 2 gennaio al 10 marzo sette chef stellati (cinque italiani e due francesi) si avvicenderanno nelle cucine del Paradis e del Dinarobin Beachcomber Golf Resort & Sp, proponendo una settimana ciascuno una cena stellata per gli ospiti – spiega Sheila Filippi, general manager Italia Beachcomber – Gli chef che lavoreranno in sintonia con gli executive chef e le brigate di cucina dei due resort sono Enrico Cerea, Moreno Cedroni, Ronan Kervarrec, Philippe Mille, Antonella Ricci, Nino di Costanzo e Luca Marchini».
I pacchetti experience verranno proposti in esclusiva da Alpitour World in collaborazione con Alitalia, che da fine ottobre riprenderà il volo diretto da Roma. Circa un’ottantina i posti disponibili per ogni serata, con la possibilità di acquistare una o due cene e abbinare anche la partecipazione a uno show cooking. «Si tratta di un’occasione importante – afferma Pier Ezhaya, direttore tour operating Alpitour World – Dobbiamo cercare sempre di più di differenziarci. Dare qualità e distintività è la nostra risposta alla concorrenza che si basa solo su politiche di prezzo».
La destinazione Mauritius è in crescita: da gennaio ad agosto gli arrivi italiani hanno messo a segno il +13,9% con un importante effetto traino di Alitalia nei mesi successivi all’operatività del volo. Cresce anche il segmento famiglie e lo confermano in casa Beachcomber, segnalando anche l’appeal dei combinati. Il pacchetto Stars in Paradis verrà commercializzato con i brand Viaggidea e Turisanda, che sono quelli che propongono i due resort e rientrano nell’accordo di esclusiva siglato tra Alpitour e Beachcomber.
«Siamo molto felici dei dati positivi che stiamo vedendo in questi primi quattro mesi di collaborazione. Ora i riflettori sono puntati sullo Shandrani, alla cui direzione è arrivato l’italiano Enrico Paoletti, e sulla novità annunciata per l’anno prossimo, Les Salines, la cui apertura è prevista per la fine 2020», commenta Sheila Filippi, general manager per l’Italia di Beachcomber.
Per il Gruppo Alpitour invece la prossima data importante sarà il 1° novembre, quando avverrà ufficialmente l’incorporazione di Turisanda con la costituzione del nuovo polo del lusso: «Vogliamo rilanciare questo marchio storico e farlo tornare alla ribalta, pensiamo ci sia molto margine di crescita», conclude Ezhaya.

Story 36
Il governo tedesco salva Condor Airlines
L’esecutivo tedesco salva Condor Airlines, compagnia aerea posseduta da Thomas Cook Group, con la concessione del prestito da 380 milioni di euro, che dovrà comunque ricevere l’approvazione da parte dall’Antitrust di Bruxelles.
Il prestito sarà erogato dalla KfW Banca dello Sviluppo (ente creditizio di proprietà dello Stato) e servirà ad evitare che il vettore basato a Francoforte faccia la stessa fine del Gruppo inglese fallito negli scorsi giorni. «Con questa decisione mettiamo al sicuro il posto di lavoro di 5mila dipendenti, ma è anche una scelta che abbiamo fatto sulla base della profittabilità della compagnia», ha detto il ministro dell’Economia tedesco Peter Altmaier.
Come conseguenza dell’accordo raggiunto tra il management del vettore («adesso possiamo guardare con maggiore tranquillità al futuro», sono state le parole del ceo di Condor, Ralf Teckentrup) gli asset della compagnia non verranno liquidati (in primis, flotta e slot), mentre anche dal punto di vista legale il suo destino procederà in modo indipendente da quello della capogruppo. Attualmente, Condor Airlines opera una flotta di 58 aeromobili, compresi i 34 che erano utilizzati da Thomas Cook Airlines.
Adesso, se ancora resta da stabilire il futuro delle altre società tedesche che fanno parte del Gruppo inglese (tra cui Thomas Cook, Thomas Cook Touristik, Bucher Reisen & Öger Tours), con l’arrivo del prestito per Condor Airlines parte la ricerca di nuovi proprietari in grado di assicurarne l’operatività a lungo termine. «Condor è un vettore in salute che paga il dissesto della sua controllante britannica e le incertezze legate alla Brexit», ha detto Thomas Schaefer, ministro delle Finanze dell’Assia, Stato tedesco dove ha sede legale il vettore e che si è candidato ad onorare metà del prestito (l’altra metà sarà a carico del governo federale).

Story 37
Stop ai voli Aigle Azur: 50mila passeggeri a terra
Giorno dopo giorno la situazione della compagnia francese Aigle Azur peggiora. Nelle ultime ore il vettore con base all’aeroporto di Parigi-Orly ha annunciato il blocco di tutti i voli a partire dalla sera di venerdì 6 settembre. Secondo le prime stime dei quotidiani francesi, sarebbero oltre 50mila i passeggeri rimasti a terra e circa 1200 i dipendenti che rischiano il licenziamento, se entro lunedì la compagnia non troverà un acquirente. La deadline per le manifestazioni d’interesse, infatti, è per lunedì 9 settembre a mezzogiorno.
Sul sito della compagnia aerea, inoltre, è apparso un annuncio che sottolinea come Aigle Azur sia “costretta a terminare tutte le operazioni a causa della gravità della situazione economica che rende impossibile garantire i voli oltre la sera del 6 settembre”.
Il vettore, infine, invita chi ha prenotato un viaggio per i prossimi giorni a rivolgersi alla propria agenzia di viaggi o direttamente alla compagnia per chiedere il rimborso o la sospensione del pagamento, in caso di acquisto con carta di credito. “Se si effettua un volo di ritorno dopo il 6 settembre 2019, indipendentemente dall’aeroporto di partenza, il collegamento viene cancellato. I clienti, quindi, sono costretti ad acquistare un altro biglietto di ritorno”, precisa nella nota Aigle Azur sul proprio sito internet.

Story 38
Vueling cancella i voli da Roma per Palermo e Catania
Spagnoli in ritirata dalla Sicilia, almeno per l’inverno. Dal prossimo 1° ottobre, infatti, Vueling cancellerà i voli diretti da Roma Fiumicino verso Catania e Palermo e le tratte saranno operate in connessione con Barcellona.
Una decisione dettata, probabilmente, dalla forte concorrenza che esiste sulle rotte tra la Capitale e la Sicilia mentre la compagnia aerea del Gruppo Iag adduce motivazioni legate a un calo delle domanda.
L’obiettivo di Vueling era quello di creare un sorta di mini-hub a Roma Fiumicino – secondo quanto riporta il sito Mobilita.org – per offrire connessioni tra i voli nazionali e internazionali, ma la strategia non ha funzionato al meglio.
Le rotte per Catania e Palermo erano gli ultimi voli domestici operati da Vueling durante tutto l’anno, dopo la chiusura dei collegamenti per Bari, Genova e Torino.

Story 39
Flixbus acquisisce l’operatore turco Kamil Koç
Operazione Turchia per Flixbus. L’operatore a cui fanno capo gli autobus verdi sta per concludere, attraverso un accordo con la società di private equity Actera Group, l’acquisizione di Kamil Koç.
La società, che ora si integra nella rete Flixbus, serve 61 città in tutta la Turchia e ha trasportato oltre 20 milioni di passeggeri solo nel 2018.
Il closing è previsto nelle prossime settimane dopo l’approvazione da parte delle autorità competenti.
«Siamo estremamente felici di dare il benvenuto a Kamil Koç in famiglia e di iniziare insieme una nuova era nel mercato della mobilità in Turchia. La nostra visione è quella di offrire una mobilità sostenibile e intelligente per tutti e siamo entusiasti di estendere il nostro spirito innovativo e gli elevati standard di sicurezza e qualità ai viaggiatori in Turchia, beneficiando al contempo del know how locale di Kamil Koç», afferma Jochen Engert, ceo e fondatore di FlixMobility.
«Una volta avviato il servizio – anticipa – lavoreremo per espandere ulteriormente la rete esistente e per ottimizzare l’offerta rispetto alla domanda e rendere l’esperienza dei passeggeri sempre migliore. Con la nostra piattaforma tecnologica e le altre innovazioni di prodotto, i viaggiatori turchi potranno beneficiare di mobilità accessibile, elevati standard di sicurezza, ottimo servizio e opzioni di viaggio più complete e convenienti».

Story 40
VisitBritain festeggia 50 anni e rassicura sulla Brexit
VisitBritain non frena le ambizioni, nonostante la Brexit: l’obiettivo è raggiungere 40 milioni di visite nel 2020, e quasi due milioni (1,9) saranno italiane. Al momento il turismo conta il 9% del Pil (con un valore di 127 miliardi di sterline) e il 10% dell’occupazione, e per evitare gli scossoni del terremoto “Leave” per Governo ed ente del turismo la parola d’ordine è rassicurare.
ITALIANI POCO PREOCCUPATI. «È vero che c’è incertezza e stiamo ricevendo domande dai clienti europei, ma gli italiani non sembrano avere timori – spiega Cristina Bernabè, regional manager Southern Europe di Visit Britain in Italia – Dall’indagine che abbiamo condotto sul sentiment dei mercati, gli italiani sono tra i meno preoccupati, e non stiamo vedendo un calo degli arrivi».
Tuttavia l’ente rimbocca le maniche: «Stiamo pianificando una campagna rivolta al trade che lavorerà sulla rassicurazione, per comunicare a tour operator, adv (il 25% dei visitatori italiani prenota in agenzia tradizionale), Ota e consumatori tutto ciò che è correlato alle informazioni pratiche».
Il sito di riferimento è quello del Governo britannico, che ha pubblicato le linee guida per i visitatori europei dopo la Brexit in una pagina man mano aggiornata. D’altronde l’Europa è fondamentale: 27 milioni di turisti – circa due terzi del totale – arrivano dal Vecchio Continente. Al momento si sa che, dopo il 31 ottobre, i documenti richiesti per l’ingresso non cambieranno così come non sarà necessario un visto per vacanze e viaggi d’affari. L’ingresso con carta d’identità sarà valido fino al 2021 (almeno questa è l’indicazione attuale) e i possessori di passaporto biometrico potranno usare gli e-gate.
DA KELLOGGS A JAMES BOND: I PRIMI 50 ANNI DI BTA. Intanto, l’Ente ha festeggiato i suoi primi cinquant’anni: la British Tourist Authority e l’English Tourist Board, oggi conosciute come VisitBritain e VisitEngland, nacquero infatti nel 1969 con il Development of Tourism Act. Da allora si sono avvicendate le campagne che hanno promosso il Regno Unito secondo le sue diverse attrattive: il primo co-marketing fu con Kelloggs nel 1979, poi come tappe importanti sono seguiti i Silver e Gold Jubilee della regina Elisabetta II, l’inaugurazione del World Travel Market nel 1980.
È toccato a Harry Potter e la pietra filosofale aprire, nel 2001, il filone del turismo cinematografico (mentre Skyfall e James Bond nel 2012 hanno rappresentato la prima campagna integrata di digital marketing), e si ricorda anche la campagna milionaria (100 milioni le sterline stanziate dal governo) che dal 2010 e per quattro anni ingaggiò star e icone del calibro di Judi Dench, Rupert Everett, Jamie Oliver e Twiggy.
PASSIONI E CITY BREAK PER L’AUTUNNO. Ora per il secondo anno VisitBritain si concentreà su “I travel for”, la campagna che punta a individuare le principali passioni dei viaggiatori verso lo Uk per ispirarli a prenotare un viaggio nel breve periodo. Cultura, nuove scoperte, nuovi racconti, inaspettato e relax sono i filoni della campagna che vuole spingere sia attrazioni note che destinazioni meno conosciute.
In Italia per l’autunno il focus della promozione sarà sui city break verso le destinazioni direttamente collegate con l’Italia, come Liverpool, Manchester, Glasgow, Bristol, Edimburgo e naturalmente la stessa Londra: «Lanceremo una campagna nel mese di ottobre, digitale e sugli altri nostri canali, insieme a easyJet come partner commerciale, annuncia Cristina Bernabè». Nel 2018 le visite italiane sono state 1,8 milioni: si tratta di una crescita del 2% rispetto all’anno prima, ma la spesa è calata del 7% a 784 milioni di sterline.

Story 41
Burgio sul crac Thomas Cook: «Il sistema ne risentirà»
La messa in liquidazione di Thomas Cook è «per noi una pessima notizia». A parlare è Gabriele Burgio, presidente di Alpitour Group, secondo cui il crac del colosso britannico avrà un effetto domino sull’intero settore: «Il sistema, cioè banche e hotel, penserà che questi business sono rischiosi. Già da settembre scorso si poteva intravedere questo epilogo, ma nessuno ha fatto qualcosa per evitarlo. Sarà interessante, ora, vedere cosa farà Tui».
Il fenomeno Thomas Cook, così come la sua crisi, sono stati sotto la lente di Alpitour, che lo ha studiato internamente. Cosa ha portato al disastro secondo Burgio? «Diversi i fattori negativi legati al management e al prodotto – afferma il presidente – Da un lato la Spagna ha aumentato molto i prezzi, dall’altro è diminuita la sterlina e questo ha messo in difficoltà la domanda. Poi c’è stato il fallimento di Monarch che ha provocato una contrazione dei collegamenti aerei. E ancora le vendite web che hanno preso quote di mercato crescente, al di sopra di ogni previsione».
Burgio ha anche definito Condor «la spina nel fianco» di Thomas Cook e ha addotto parte dei guai al potpourri di azionisti, banche e obbligazionisti che compongono la propritetà del Gruppo.

Story 42
Club Med affida il commerciale ad Anne-Laure Redon
Club Med investe sul fronte dell’organizzazione interna: si parla di un replacement del 65% tra nuove assunzioni e sostituzioni. Tra le new entry quella di Anne-Laure Redon, la nuova B2B commercial director.
È lei, in azienda da pochi giorni, a prendere il posto del manager extra-settore Matteo Goi, «che era stato chiamato a riorganizzare i rapporti con il trade», ricorda Eyal Amzallag, managing director Italy, South Europe & emerging market.
Ora, invece, il Gruppo francese sembra aver deciso di tornare a rivolgersi al settore: Redon conta su un lungo curriculum nel travel & ospitalità luxury, ultima esperienza in ordine di tempo quella come direttore vendite per Baglioni Hotels, e in Club Med si occuperà di agenzie e gruppi.
L’obiettivo, spiega la manager, è «portare avanti il mercato, che ha tante opportunità, partirò dal conoscere la squadra, gestirò clienti adv e meeting&eventi».
E mentre per le agenzie del sud rimane il riferimento dell’attuale responsabile, per centro e nord sono arrivati due key account che si focalizzeranno più sul portfolio. «Abbiamo quasi raddoppiato la squadra commerciale in Italia con un investimento anche tecnologico di 10 milioni di euro in nuovi strumenti per i sales», aggiunge Amzallag.
Un giro di nomine ha poi interessato Club Med a livello globale. Xavier Mufraggi diventa il nuovo ceo per Europe, Africa e Medio Oriente, lasciando l’analogo ruolo per Nordamerica e Caraibi a Carolyne Doyon. A Mufraggi riporterà Eyal Amzallag, managing director Italy, South Europe & emerging market. Gino Andreetta lascerà invece la propria posizione come ceo Greater China per tornare nel Vecchio Continente come ceo of operations/resorts per Europe e Africa. Le nuove posizioni saranno effettive dal 4 ottobre.
In foto, Anne-Laure Redon al centro tra Alessandra Marinacci e Eyal Amzallag.

Story 43
Gruppo Costa, a Genova il restyling di neoRiviera
Il Gruppo Costa Crociere sceglie Genova per un importante lavoro di restyling su una nave della flotta, con un investimento complessivo di 50 milioni di euro.
La commessa prevede il coinvolgimento del cantiere San Giorgio del Porto, con l’accordo firmato, presso la sede di Genova della compagnia italiana, da parte di Michael Thamm, amministratore delegato del Gruppo Costa e Carnival Asia e Ferdinando Garrè, amministratore delegato di San Giorgio del Porto, alla presenza del presidente dell’Autorità di Sistema portuale del Mar Ligure occidentale, Paolo Emilio Signorini e dell’assessore all’Urbanistica, Demanio e Progetti di Riqualificazione del Comune di Genova, Simonetta Cenci.
I lavori dureranno circa un mese e porteranno alla trasformazione di Costa neoRiviera, attualmente in servizio per il marchio Costa Crociere, nella nuova Aidamira, destinata al marchio tedesco Aida Cruises. Entrambi i marchi fanno parte del Gruppo. Complessivamente saranno circa 1000 gli addetti coinvolti, di cui circa 150 diretti del cantiere.
«Questo investimento sulla città di Genova, con un partner come San Giorgio del Porto, è un segno tangibile del nostro legame con Genova e la Liguria e dell’impatto positivo che il nostro Gruppo può creare sul territorio – ha dichiarato Michael Thamm – Abbiamo condotto uno studio a riguardo: in un anno il Gruppo ha generato in Europa un impatto economico di 12,6 miliardi di euro e oltre 63mila posti di lavoro. La cantieristica navale rappresenta la parte più consistente di questo impatto, grazie al piano di espansione e rinnovamento della flotta. L’Italia è tra le mete preferite, con 3,2 milioni di passeggeri movimentati, cifra destinata a crescere anche grazie ad Aidamira, che nella prossima estate farà scalo in tre porti del Sud Italia»
Costa neoRiviera concluderà la sua ultima crociera di 11 notti nel Mediterraneo il 29 ottobre 2019 a Savona. Il giorno successivo arriverà a Genova per iniziare i lavori, che dureranno sino al 28 novembre. Al termine delle operazioni, uscirà una nave completamente rinnovata, che arriverà a Palma di Maiorca il 29 novembre per essere ribattezzata con il nome di Aidamira.
«Siamo onorati che il Gruppo Costa continui a darci fiducia e a credere nel know how e nelle capacità tecniche della cantieristica genovese e di San Giorgio del Porto in particolare, nonostante le tante difficoltà infrastrutturali che pesano ancora per un pieno sviluppo delle attività di riparazione e refitting navale – ha dichiarato Ferdinando Garrè, amministratore delegato di San Giorgio del Porto – La scelta di Costa di far fare un lavoro di questa portata a Genova non era così scontata e per questo siamo grati alla compagnia».
Sarà la quarta nave della famiglia “Aida Selection”. Aidamira disporrà di ampi spazi all’aperto, 5 ristoranti, 7 bar, un’area benessere di 1.100 metro quadri e circa 700 cabine, di cui 125 con balcone o terrazza solarium privata. Dopo una crociera di vernissage di 4 notti nel Mediterraneo occidentale, la nave di posizionerà in Sudafrica, offrendo crociere di 14 giorni da Città del Capo. Da maggio a settembre 2020 proporrà due diversi itinerari di una settimana, combinabili in unica crociera di 14 giorni, con partenza da Corfù: uno diretto ad Atene, Santorini, Creta e Brindisi, e l’altro a Malta, Catania, Crotone, Olimpia e Cefalonia.

Story 44
Il turismo torna al Mibact, via libera del Cdm
Varato dal Consiglio dei ministri il decreto legge per il ritorno del Turismo al ministero dei Beni culturali: tecnicamente il Cdm ha adottato la formula delle “Disposizioni urgenti per il trasferimento di funzioni e per la riorganizzazione del ministero per i Beni e le attività culturali, per quello delle Politiche agricole alimentari, forestali e del turismo”.
Di fatto è solo il primo passo, visto che il provvedimento dovrà comunque essere convertito in legge dalle Camere e ovviamente occorrerà contemplare anche i tempi tecnici per il nuovo trasferimento delle risorse umane, strumentali e finanziarie.
La norma avrà effetti certamente anche sul piano del numero di dirigenti assegnati ai singoli ministeri: il sottosegretario al Mibac(t) Lorenza Bonaccorsi, d’accordo con il ministro Dario Franceschini, ha assicurato la massima celerità per avviare quanto prima i colloqui con le associazioni di categoria e riprendere l’articolazione del Pst – Piano Strategico del Turismo.
Sono trascorsi meno di nove mesi dall’effettivo trasloco del Turismo al Mipaaft (avvenuto nel gennaio di quest’anno) con le note vicende legate anche all’insediamento dei nuovi vertici Enit. La maggiore preoccupazione degli operatori del settore, ora, è tutta sulla tempistica e sulle macchinose procedure per l’assegnazione di competenze, la nomina dei nuovi direttori del dipartimento turismo, sul quale a breve inizierà sicuramente il toto-nomi (c’è già chi suggerisce di richiamare Francesco Palumbo, attualmente a capo della Promozione Toscana). Di fatto, considerando i tempi tecnico-burocratici, il quadro e i soggetti verranno definiti non prima di fine anno.
A tal proposito la presidente di Fiavet, Ivana Jelinic, si è pronunciata a favore del possibile rientro di figure apicali che nella precedente gestione del Mibact guidato dal ministro Franceschini, avevano collaborato con le associazioni di categoria, mostrando sensibilità e interesse per le istanze degli operatori.

Story 45
“I love Lego” in mostra a Milano dall’11 ottobre al 2 febbraio
Con oltre 1 milione di mattoncini assemblabili, dall’11 ottobre al 2 febbraio 2020, arriva al Museo della Permanente di Milano la mostra I love Lego. Decine di metri quadrati di scenari interamente realizzati con mattoncini Lego compongono città moderne e monumenti antichi: interi mondi in miniatura, dalla città contemporanea ideale alle avventure leggendarie dei pirati, ricostruiti e minuziosamente progettati da RomaBrick, uno dei Lug (Lego User Group) più antichi d’Europa.
Milioni di mattoncini ma non solo. In esclusiva per la mostra, il giovane artista contemporaneo Stefano Bolcato ha realizzato 12 oli ispirati a grandi capolavori della storia dell’arte reinterpretati e trasformati in “uomini Lego”. In esposizione anche le creazioni nate dalla partnership con Legolize, pagina umoristica che crea installazioni comiche utilizzando proprio i Lego, e una proiezione olografica ideata da Display Expert che con Arthemisia ha applicato la tecnica olografica in ambito espositivo.
Un’occasione imperdibile per tutti gli appassionati, per le famiglie e per i più piccoli, che potranno passare una giornata da protagonisti in un’atmosfera magica e divertente che ha come protagonista quei mattoncini che ogni anno fanno giocare oltre 100 milioni di persone.

Story 46
Europ Assistance rinnova la Business Pass per viaggi di lavoro
L’Osservatorio Viaggi di Affari 2019 ha rilevato che 32 milioni di italiani hanno viaggiato per affari nel 2018, il 2,7% in più rispetto all’anno precedente. Per questi milioni di lavoratori dipendenti, manager o consulenti è indispensabile evitare imprevisti.
Sul tema, Doxa ha svolto una ricerca per Europ Assistance. Il 65% delle aziende intervistate ha messo in evidenza l’importanza di avere l’assistenza disponibile 24h e un contatto immediato via smartphone con la centrale operativa. Chi viaggia frequentemente per lavoro si sente più esposto a rischi legati a ritardi o imprevisti negli spostamenti; problemi di salute; perdita o il danneggiamento del bagaglio e/o degli effetti personali/aziendali. La ricerca evidenzia come nelle aziende manchi una figura specifica dedicata a valutare l’acquisto delle coperture per i dipendenti in viaggio.
Per rispondere a un quadro così strutturato, Europ Assistance rinnova Business Pass, la polizza assicurativa dedicata al personale delle aziende che viaggia per motivi di lavoro. Una versione aggiornata, innovativa e digitale che va incontro alle nuove richieste legate ai cambiamenti di scenario.
MYCLINIC E SERVIZI SECURITY. Business Pass comprende versioni di prodotto sempre più specifiche e su misura, una nuova modalità per richiedere assistenza tramite MyClinic, la piattaforma digitale dedicata alla salute di Europ Assistance, e Servizi Security di GardaWorld, un’app che permette di avere l’aggiornamento in diretta sullo stato di sicurezza del Paese di destinazione.
Le aziende che sottoscrivono la polizza avranno quindi a disposizione MyClinic, la piattaforma digitale che consente di effettuare ovunque video consulti medici, archiviare i propri dati sanitari, effettuare un’autovalutazione dei sintomi e richiedere assistenza. My Clinic prevede un accesso diretto per richiedere assistenza, servizi utili in viaggio come la cartella clinica che potrà essere compilata 30gg prima dall’emissione della polizza e il passaporto sanitario. Inoltre, fornisce un rapido collegamento per le pratiche di rimborso. Altra novità tutta digitale è l’app di Gardaworld, società partner di Europ Assistance, fornitrice di servizi di sicurezza in tutto il mondo. L’app di Servizi Security è inclusa in Business Pass e fornisce informazioni sulla sicurezza in tempo reale.
LE CARATTERISTICHE DI BUSINESS PASS. Complessivamente Business Pass è una polizza ad ampia copertura, modulabile e flessibile in due versioni di prodotto: Identity Solution e la novità Flat Solution. Nel pacchetto base, garantisce ora la copertura assicurativa per il rientro anticipato anche in caso di emergenza lavorativa per il ceo e per il direttore hr.
In entrambe le versioni, presenta ora massimali più alti per il rimborso delle spese mediche in viaggio che è a scelta tra: 50mila euro – 300mila euro – 750mila e illimitato. Comprende, inoltre, la copertura anche per le malattie croniche.
C’è anche l’introduzione della Garanzia diaria da ricovero che copre le spese in caso di ricovero con una diaria di 50 euro al giorno fino a un massimo di 90 giorni consecutivi. Totalmente nuova, poi, la garanzia relativa all’annullamento viaggio che prevede il rimborso della penale fino a un massimo di 5mila euro per problemi che colpiscono direttamente il dipendente. Un indennizzo di 100 euro è previsto in caso di annullamento del volo di partenza o per un ritardo superiore alle 8 ore.
Presenti anche garanzie che prevedono rimborsi fino a un massimale di 50mila euro in caso di scoppio di situazioni di crisi durante il viaggio. Novità anche per le garanzie opzionali con i bagagli che ora sono assicurati per furto, incendio, rapina mancata riconsegna o danneggiamento fino a un massimale elevato ora a 8mila euro (5mila per beni personali e 3mila euro per beni aziendali).
Massimali innalzati anche per quanto riguarda le garanzie per gli infortuni in viaggio che la Business Pass porta ora a un range tra i 150mila euro e 1 milione di euro.
ROADSHOW. Europ Assistance presenterà la nuova polizza Business Pass e altre novità nel ciclo di incontri “Road Show 2019 – Alla scoperta dell’Assistenza Digitale” dedicato agli intermediari assicurativi, al via a Milano il 25 settembre e che attraverserà tutto il Paese con queste tappe: il 27 settembre a Verona, il 30 settembre a Mestre, il 10 ottobre a Bologna, 17 ottobre a Roma, 23 ottobre a Catania, 5 novembre a Bari.

Story 47
Le hostess Klm sfilano in volo con le divise storiche
Cappelli, gonne a balze, pantaloni e guanti. Questi gli elementi principali che compongono la divisa ufficiale delle hostess di Klm, la compagnia di bandiera dei Paesi Bassi. Nel corso degli anni, dal 1935 ad oggi, l’uniforme ha subito numerose trasformazioni e per celebrare l’evoluzione dello stile, lo scorso 4 settembre, durante il volo Amsterdam-New York, Klm ha organizzato una sfilata ad alta quota con i corridoi dell’aeromobile trasformati in una vera e propria passerella su cui, l’equipaggio ha sfilato indossando i vari modelli.
«Le nostre divise sono sempre state eleganti e alla moda. In pochi sanno che sin dal 1971 abbiamo sempre indossato la stessa tonalità di blu, molto riconoscibile, a cui hanno lavorato tantissimi Fashion Designer del calibro di Nina Ricci e Mart Visser. È stato fantastico vedere come l’equipaggio e tutti i passeggeri abbiano accolto in maniera così entusiasta lo show, è stato un evento davvero speciale che ha iniziato a scaldare il countdown al 100° compleanno di Klm» ha affermato affermato Cliff Muskiet, capo cabina di Klm oltre che collezionista ed ideatore della sfilata organizzata a bordo del volo AMS-NYC.
I membri dell’equipaggio hanno sfilato indossando tutti i modelli delle divise a partire dal 1957 ad oggi, oltre che di Klm, anche di Klm Cityhopper e Nlm, antica compagnia da cui è nata Klm Cityhopper. Tutti i capi fanno parte della collezione privata di Cliff, grande appassionato, che attualmente possiede 1.577 contenitori speciali in cui conserva uniformi di ben 563 compagnie aeree.

Story 48
Costa lancia il programma fedeltà per adv CostaNext Joy
Parte CostaNext Joy, il nuovo programma fedeltà di Costa Crociere, che coinvolge i partner della distribuzione e ne premia impegno e fedeltà. Annunciato a maggio scorso durante l’ultima edizione de “I Protagonisti del Mare”, CostaNext Joy è l’iniziativa dedicata a tutti gli agenti di viaggi che permette, vendendo le crociere della nuova ammiraglia Costa Smeralda, di accumulare punti che consentiranno di scegliere premi esclusivi da un catalogo di oltre 122 prodotti con 11 aree merceologiche.
Fino al 31 marzo, infatti, dopo essersi registrati al programma e aver ottenuto il proprio codice loyalty, tutti gli agenti potranno accedere a un ricchissimo catalogo di premi, costruito da Costa insieme al partner Jakala, prenotando tutte le crociere individuali di Costa Smeralda con partenza compresa tra il 30 novembre 2019 e il 30 novembre 2020.
«Siamo felici di poter proporre questa iniziativa, che coinvolge tutti gli adv e che dimostra ancora una volta quanto per noi il trade sia strategico – afferma Carlo Schiavon, country manager Italia di Costa Crociere – CostaNext Joy rientra in quel processo di innovazione e sviluppo del rapporto con la distribuzione iniziato tre anni fa, che ha portato alla nascita di CostaNext, l’apprezzatissimo programma che mette anch’esso al centro l’agenzia di viaggi permettendo di comporre il proprio pacchetto di servizi 100% personalizzato scegliendo in totale autonomia tra un ricco catalogo di proposte”.
CostaNext Joy è anche un omaggio alla nuova ammiraglia Costa Smeralda, che a partire dal 30 novembre solcherà i mari del Mediterraneo offrendo il meglio dell’Italia, tecnologie di ultima generazione e un nuovo concetto di prodotto in termini di esperienze culinarie e di intrattenimento.
«Siamo convinti che gli agenti apprezzeranno questa nuova iniziativa che premia impegno e fedeltà al nostro brand; Costa Next Joy è un nuovo modello di ingaggio delle adv italiane, basato sull’ascolto e sulla personalizzazione, per aiutarle a realizzare tutto il loro potenziale di crescita – spiega il direttore commerciale Italia di Costa, Daniel Caprile – La prima wave di CostaNext joy, che terminerà il 31 marzo 2020, si svolge nel più importante periodo di prenotazioni dell’anno. Basterà una sola prenotazione per poter ottenere premi. Inoltre, questo programma fedeltà si aggiunge a incentivazioni e iniziative commerciali che già consentono alle agenzie nostre partner di guadagnare tutto l’anno. Continueremo ad ascoltare la distribuzione e a intercettare bisogni e desideri per supportarli durante tutte le fasi di vendita».

Story 49
Gnv Awards, tutti i vincitori: passerella a Palermo
Quindici categorie, altrettanti premiati tra agenzie, tour operator, Olta e network. Una vera e propria passerella andata in scena a Palermo, a bordo di Gnv Suprema, per la seconda e attesissima edizione dei Gnv Awards. Una manifestazione a cui hanno partecipato in 260 tra giornalisti e professionisti del travel italiani ed esteri, a riprova del valore del trade per la compagnia.
Di fatto, tiene a sottolineare il management, le adv rappresentano il primo canale di vendita con il 65% di share contro il 35% di quelle generate, in modo diretto, da sito web, contact center e porti. Un dialogo, quello con le agenzie di viaggi, rafforzato dall’istituzione lo scorso marzo di un ufficio dedicato all’assistenza commerciale e alla formazione, ovvero l’assistenza vendite.
«La linea di Olbia è andata molto bene, è stata recepita immediatamente dal mercato. La Sardegna si vende molto attraverso le agenzie e per noi di Gnv è stato un investimento che ha riscontrato un’ottima risposta. Infatti, guardando alle vendite trade, è aumentato del 66% il volume di passeggeri rispetto allo scorso anno», ha affermato Giulio Libutti, head of sales di Gnv.
L’elenco dei vincitori dei Gnv Awards 2019:
Best Sicilian Agency: Egatour
Best Incoming Tour Operator: Norma Vacanze
Best Agency Destination Sardinia: Eurotarget
Best Tour Operator: Viavai Travel t.o.
Best Italian Agency Destination Albania: Ellade Viaggi
Best Albanian Agency: Anel Travel
Best Moroccan Agency: Nassim Voyages
Best Growth Italian Agency: Voyager Srl
Best Growth Foreign Agency: Traveljoy
Best Foreign Agency Destination Italy: Adac
Best Italian Olta: Prenotazioni 24
Best Foreign Olta: Ex Equo Direct Ferries – Aferry Ltd
Best Italian Agency Destination Morocco & Tunisia: Fes Viaggi
Best Foreign Agency Destination Morocco & Tunisia: Euromer
Best Italian Network: Geo Travel Network
Sul podio anche Giorgia Mazzucchelli dell’agenzia Bluvacanze di Bellinzago Novarese, vincitrice del concorso Chi vuol esser banconista, che ha lo scopo di incentivare la conoscenza dei prodotti e dei servizi di Gnv da parte della rete agenziale e dei banconisti. All’iniziativa hanno partecipato 2.426 agenzie per un totale di 4.225 banconisti.
Premiata, inoltre, l’agenzia francese Colysee Voyages. Il suo titolare Youssef Rouissi si è aggiudicato uno scooter Vespa Sprint per essersi classificato al primo posto nel programma Cap Gagnant, rivolto ai professionisti delle agenzie di viaggi di Francia, Belgio, Marocco e Tunisia (374 agenzie registrate; 6.787 partecipazioni ai giochi; 93 vincitori).

Infine, un momento significativo è stato dedicato alle migliori adv selezionate nell’ambito del programma Élite Partner, lanciato nel 2017, che ha portato alla nomina di 8 nuovi Elite Partner, tra agenzie italiane ed estere. Grazie all’iniziativa, i punti vendita possono beneficiare di alcuni vantaggi e iniziative dedicate, per potere consolidare la propria conoscenza dei servizi e dei prodotti Gnv, garantirne massima visibilità e diffusione e offrire al cliente un servizio ancor più efficace.

Story 50
Emirates rinnova i vertici per tornare a crescere
È una vera e propria riorganizzazione quella che sta avvenendo ai vertici del management di Emirates in seguito ai deludenti risultati finanziari registrati negli ultimi mesi, accompagnata da un maxi rinnovo della flotta nel giro di 4-5 anni.
La compagnia aerea di Dubai, infatti, ha distribuito una serie di nuovi incarichi: Adel Al Redha sarà il nuovo chief operating officer, Adnan Kazim prenderà il ruolo di chief commercial officer, e Sheikh Majid Al Mualla ricoprirà la carica di divisional senior vice president of international affairs. Tre promozioni interne che completano il quadro di un top management che dovrà riportare alla crescita la compagnia aerea.
Adel Al Redha, per esempio, abbandona il precedente ruolo di executive vice president per occuparsi solo ed esclusivamente dell’operatività come chief operating officer. La poltrona di chief commercial officer, lasciata vuota lo scorso maggio da Thierry Antinori – passato nel frattempo ai cugini di Qatar Airways come chief strategy and transformation – viene confermata, invece, ad Adnan Kazim, che ha sostituito ad interim Antinori negli ultimi quattro mesi.
Dopo numerosi anni di rapida crescita, infatti, i risultati di Emirates hanno subito un brusco rallentamento. Nonostante nell’ultimo anno fiscale (2018-19) la compagnia abbia fatto profitti per oltre 237 milioni di dollari, questo risultato è inferiore del 69% rispetto a quello dell’anno precedente. La compagnia, inoltre, ha visto lievitare i costi operativi dell’8%.
Il vettore di Dubai ha sicuramente sofferto, come tutte le compagnie, l’incremento del prezzo del carburante negli ultimi mesi, ma ha anche dovuto affrontare i deludenti risultati prodotti dall’A380, il mega-aereo di Airbus. La compagnia, nel corso dell’ultimo anno, ha perfino modificato la commessa a Tolosa, convertendo i 39 Airbus A380 in 40 A330neo e 50 A350. Mossa che ha anche definitivamente affossato la produzione degli A380 di Airbus, portando la casa costruttrice all’annuncio dello stop alla produzione del jumbo.
Così, oltre al prezzo del jet fuel e alla”crisi” degli A380, la necessità di una riorganizzazione manageriale sembra essere l’ulteriore tassello utile per comprendere l’improvvisa frenata di Emirates. La riorganizzazione manageriale, però, verrà accompagnata anche dal rinnovo della flotta.
Lo stesso presidente, Tim Clark, ha annunciato poche settimane fa che «Emirates sta valutando numerose tipologie di aeromobili in modo da soddisfare la meglio la struttura del network aereo». Negli ultimi anni, infatti, la compagnia aerea ha ordinato a Boeing 40 B787 e 150 B77x, e ad Airbus circa 80 aeromobili (tra A330 e A350) – in consegna tra il 2020 e il 2026 – e sarebbe pronta a stringere ulteriori accordi con le case costruttrici durante il prossimo Dubai Air Show, la fiera internazionale del trasporto aereo commerciale e militare.

Story 51
Valtur arriva a Zanzibar con il Fruit & Spice
Prima importante new entry per Valtur dopo la stagione estiva: è il cinque stelle Valtur Zanzibar Fruit & Spice Wellness Resort, già disponibile online per le prenotazioni e operativo a partire dalle prossime vacanze di Natale.
L’operatore del Gruppo Nicolaus ha continuato il lavoro di scouting per potenziare l’area dell’Oceano Indiano, in cui è già presente con il luxury resort Valtur Maldive Fushifaru, recentemente protagonista ai World Travel Awards.
A Zanzibar, la novità brandizzata Valtur, nella parte sud ovest dell’isola, punta sul contesto paesaggistico straordinario, sulla cura dei dettagli e sul livello del servizio. I viaggiatori italiani si troveranno immersi nella natura selvaggia e incontaminata, e saranno al tempo stesso circondati da sofisticati comfort contemporanei e architetture ecochic.
Gli ospiti Valtur potranno soggiornare in eleganti camere – Deluxe, Superior Suite, Executive Suite, Luxury Suite – o scegliere le Jungle Villa, immerse nella natura, oppure ancora le Luxury Villa e Honeymoon Villa, dotate di ogni comfort e di piscina privata. Il Sunset Beach Club è dotato di vasca idromassaggio, bar e ristorante grill. Il resort dispone inoltre di tre ristoranti, due bar, due piscine, una palestra e di una Jungle Spa.
Valore aggiunto del soggiorno presso il resort zanzibarino, esclusiva di Valtur, è l’attenzione alle tematiche di protezione della natura anche grazie all’adesione a iniziative come il programma “Save the Turtles” e con la creazione all’interno della struttura di una “Turtle farm”, uno dei due distaccamenti dell’isola volti alla tutela degli animali marini.
«Annunciamo al mercato questa importante new entry che ci permette di crescere ancora, inserendo una destinazione molto richiesta dal mercato italiano quale Zanzibar – dice Gaetano Stea, direttore commerciale del Gruppo Nicolaus – Questa struttura ci permette di far crescere il numero delle nostre esclusive rispettando esattamente l’impostazione del progetto della nuova Valtur che fin dalla prima stagione di attività si è rivelato estremamente premiante. Essere fedeli alla nostra visione è importantissimo e proprio per questo il lavoro di scouting è stato intenso e a dir poco complesso: ci aspettiamo ottimi risultati come quelli prodotti dalle altre nostre strutture».

Story 52
Gruppo Costa, impatto economico da 12,6 miliardi sull’Europa
Le crociere continuano ad avere un effetto positivo per l’economia europea e italiana. In particolare, nel 2018 il Gruppo Costa Crociere ha generato un impatto economico totale di 12,6 miliardi di euro in Europa, creando oltre 63mila posti di lavoro.
La costruzione di nuove navi nei cantieri è l’attività più rilevante sul piano dell’impatto economico, con circa 4,5 miliardi di euro e oltre 20mila posti di lavoro, grazie a un piano di espansione che prevede l’arrivo di 7 nuove navi entro il 2023, di cui due già entrate in servizio.
Rilevante, inoltre, è quanto generato dalla spesa degli ospiti nelle varie tappe della crociera, con un valore medio di 74,60 euro a passeggero in ogni porto europeo toccato dalle navi della compagnia. E il 60% degli ospiti dichiara di voler tornare nelle destinazioni visitate.
È quanto emerge dallo studio, realizzato da Deloitte & Touche, Università di Genova e Università di Amburgo, presentato al Salone Nautico di Genova, con la partecipazione del sottosegretario al ministero delle Infrastrutture e dei Trasporti, Roberto Traversi, dell’assessore alla Comunicazione, Formazione, Politiche giovanili della Regione Liguria, Ilaria Cavo, del sindaco di Genova, Marco Bucci, del sindaco di Savona, Ilaria Caprioglio, del direttore Staff Governance demaniale dell’Autorità di Sistema portuale del Mar Ligure occidentale, Paolo Piacenza, e del presidente di Confitarma, Mario Mattioli.
«Le crociere producono un valore e una ricchezza che va ben oltre il percepito comune: ogni euro speso dal nostro Gruppo, dai nostri ospiti o dal nostro equipaggio, genera un effetto moltiplicatore, creando un circolo virtuoso in grado di trasformare positivamente l’economia del territorio, garantendo continuità e rafforzando la stabilità dell’economia locale – ha commentato Neil Palomba, direttore generale di Costa Crociere – L’obiettivo del nostro studio è quantificare questo valore, focalizzandoci sull’Europa e sull’Italia, dove siamo leader e dove abbiamo una presenza storica e consolidata, affinché insieme alle comunità dei porti in cui facciamo scalo si possano costruire con maggiore consapevolezza programmi di sviluppo».
I NUMERI ITALIANI. Italia e Germania guidano la classifica dei Paesi europei nei quali il Gruppo genera il maggior valore. In particolare, l’Italia, casa della compagnia da oltre 70 anni, può contare su un impatto economico pari a 3,5 miliardi di euro, mentre dal punto di vista occupazionale sono circa 17mila i posti di lavoro creati.
I benefici principali per l’economia locale derivano dalla presenza della sede centrale della compagnia a Genova. Costa impiega direttamente oltre 3.200 dipendenti italiani, totale che comprende anche il personale di bordo imbarcato sulle navi battenti bandiera italiana della sua flotta.
Oltre 4.700 il numero dei fornitori e partner italiani con cui la compagnia collabora, tra cui Fincantieri e grandi marchi dell’eccellenza italiana nei settori del design e del food&beverage. L’Italia è anche tra le prime destinazioni, con 3,2 milioni di passeggeri movimentati e 852 scali in 20 differenti porti nel 2018.
La compagnia ha inoltre investito in diverse imprese italiane, tra cui Ecospray, realtà all’avanguardia nei sistemi di depurazione dei fumi di scarico, ed è azionista dei terminal crociere di Savona, Civitavecchia, Venezia, Trieste, Napoli, Genova e La Spezia.
La Liguria è la regione che trae i maggiori vantaggi, con 511 milioni di euro di impatto economico e oltre 3.200 posti di lavoro creati, di cui 1.100 diretti. Oltre alla sede centrale, la Liguria può contare infatti su tre homeport (Savona, Genova e La Spezia) dove fanno scalo le navi di Costa Crociere e Aida Cruises, che nel 2019 porteranno un traffico totale di circa 1,2 milioni di passeggeri movimentati.
Nel 2017 Costa Crociere, insieme alla Fondazione Accademia Italiana Marina Mercantile e alla Regione Liguria, ha inaugurato ad Arenzano l’Accademia Ospitalità Italiana Crociere, primo centro di formazione in Italia dedicato all’hôtellerie di bordo, che ha formato quasi 500 allievi, di cui il 94% direttamente assunti a bordo delle navi della compagnia.
A Genova nel 2018 Costa ha generato un impatto economico di oltre 280 milioni di euro con più di 1.800 posti di lavoro. Un ulteriore incremento è previsto nel 2019 grazie a Costa Fortuna, che da fine marzo è tornata a fare scalo a Genova, tutti i venerdì, portando un traffico di 170mila passeggeri movimentati, che saliranno a 185mila nel 2020 grazie all’impiego di Costa Pacifica al posto di Costa Fortuna.
Con circa 850mila passeggeri movimentati nel 2018, Savona è l’home port principale del marchio Costa Crociere, che gestisce direttamente il Palacrociere con i suoi due terminal. Il contributo economico del Gruppo a Savona è di 125 milioni di euro e 700 posti di lavoro.
Anche in questo caso è prevista una crescita nei prossimi anni, grazie soprattutto all’arrivo di Costa Smeralda, nuova ammiraglia a basso impatto ambientale, che da fine 2019 farà scalo tutte le settimane a Savona e La Spezia. Per accogliere la nave sono in via di completamento i lavori alla banchina principale e quelli di adeguamento della struttura del Palacrociere, per i quali Costa e l’Autorità di Sistema portuale del Mar Ligure occidentale hanno investito oltre 20 milioni di euro.

Story 53
Newco Alitalia, proroga al 15 ottobre.
E il Mise riprende le trattative
Sarà con ogni probabilità il 15 ottobre la data della nuova proroga (e siamo alla sesta) entro cui il consorzio dovrà presentare i dettagli del piano di salvataggio per Alitalia. Secondo quanto si apprende da fonti del Mise, riportate dall’Adnkronos, la proposta della nuova deadline sarebbe stata accettata dai commissari, mentre la risposta ufficiale del neo ministro dello Sviluppo economico, Stefano Patuanelli – che nei giorni scorsi aveva detto di voler provare a «mantenere i tempi» – arriverà domani.
Intanto, per mercoledì prossimo 18 settembre alle ore 10, presso il ministero dello Sviluppo Economico, Patuanelli ha convocato tutti gli attori interessati – sindacati, associazioni professionali, commissari straordinari e anche i ministeri delle Infrastrutture e trasporti e del Lavoro, la Regione Lazio – per discutere del futuro della compagnia.
Proprio negli ultimi giorni, il ministro dell’Economia, Roberto Gualtieri, aveva fugato i timori che erano circolati circa un disimpegno del Mef nell’operazione. «Dobbiamo superare l’ottica del salvataggio. Il mio ministero parteciperà a livello di capitale al rilancio previsto dal piano attualmente allo studio della compagnia, che dovrà però essere un modello industriale sostenibile per un Paese che vive anche di esportazioni e di turismo», ha detto Gualtieri.
Sul tavolo rimangono i rapporti tra i futuri soci privati della newco: Fs, Atlantia, Delta da un lato; commissari e Mise dall’altro. Entro metà ottobre però, dovranno essere presentate le offerte vincolanti e saranno definiti piano e governance per far decollare la nuova Alitalia.
I rumors delle ultime ore parlano di un avvicinamento tra le parti, sia sulla questione legata a Blue Skies (la joint venture composta da Delta Air Lines, Air France-Klm e Virgin Atlantic in cui il vettore italiano avrebbe il ruolo di associated partner e non di partner di primo livello), sia sul fronte delle quote azionarie.
Come si sa, i soci più importanti dovrebbero essere Fs e Atlantia, con il 37,5% ciascuno, insieme a Mef al 15% grazie alla conversione degli interessi (circa 145 milioni) sul prestito ponte di 900 milioni e Delta con il 10%.

Story 54
Esterometro, il turismo chiede chiarimenti per acquisti fuori campo Iva
Restano forti perplessità sugli obblighi per gli acquisti fuori campo Iva e sull’uso dell’esterometro: l’Agenzia delle Entrate, infatti, ha esteso l’obbligo per tutte le operazioni e senza limiti di importo, ma al tempo stesso ha stabilito che i dati riguardanti queste operazioni non devono essere inseriti nella dichiarazione annuale.
Adesso nella compilazione dell’esterometro, oltre alle operazioni significative ai fini dell’Iva, vanno quindi prese in considerazione anche le operazioni fuori campo Iva, pur se insignificanti ai fini dell’imposta.
Si tratta, infatti, di un onere a carico dei soggetti passivi di rilevare operazioni che in “ottica Iva” non ricoprono alcuna importanza: tra le voci che rientrano in questo cono d’ombra che si è creato ci sono, ad esempio, le spese per alberghi e ristoranti in paesi Ue o extra Ue, che in base ai principi di territorialità sono assoggettati a imposte nel Paese dove viene erogata la prestazione o effettuata la cessione.
In altre parole, i professionisti rilevano una grave anomalia nel fatto che l’obbligo così generalizzato che impone l’inserimento di tutte le operazioni comprese quelle fuori campo Iva, può generare una “distorsione” nella raccolta dei dati e mettere in difficoltà alcune imprese, in particolare quelle turistiche, da sempre in prima linea nelle transazioni che attengono erogazioni di servizi in paesi extra europei.
Si auspica pertanto, da parte del mondo professionale, un definitivo chiarimento dell’Agenzia delle Entrate onde evitare gravose penalizzazioni nella contabilità delle aziende.

Story 55
Turismo sostenibile, nasce la Greenway ciclabile delle Prealpi bresciane
Sabato 28 e domenica 29 settembre si inaugura la Greenway delle Valli Resilienti, la nuova ciclabile delle Prealpi bresciane. 3.500 km, 74 percorsi per slow, road e mountain bike, 9 tour e splendidi paesaggi montani che collegano le alte Valli Trompia e Sabbia con la città di Brescia.
Tra gli itinerari proposti il più suggestivi sono: il crinale, un percorso mozzafiato di 70 km a 1.600 metri d’altezza, e l’anello, un percorso su strada lungo 140 km che unisce le due valli. Lungo la Greenway, oltre ai punti di interesse storici, culturali, naturalistici, enogastronomici, che si snodano lungo i percorsi, si possono trovare le strutture ricettive bike-friendly messe in rete dal Circuito delle Valli Accoglienti e Solidali e confederate AlbergaBici che offrono ai cicloturisti vari servizi di supporto dal noleggio delle biciclette, al riparo e alla cura della bici, alla riparazione e assistenza, al trasporto e ad accompagnatori e guide turistiche.
«Il Programma AttivAree ha lo scopo di rigenerare i territori marginali attraverso la valorizzazione del loro patrimonio naturale, culturale e sociale. La Greenway ne è forse l’espressione più concreta: un’infrastruttura verde che fa da collegamento delle due valli con la città di Brescia; un ideale “ponte verso la città” che unisce le aree montane ai poli urbani di riferimento, tra i principali obiettivi del progetto», dichiara Elena Jachia, direttore area ambiente Fondazione Cariplo e responsabile programma AttivAree.
La Greenway, oltre a raccordarsi con le proposte ricettive del Circuito delle Valli Accoglienti e solidali, si congiunge anche con alcune tra le più importanti azioni del progetto di rinascita delle due valli, come il Borgo di Rebecco o la ex-centrale idroelettrica di Barghe, due siti abbandonati che sono stati oggetto di rigenerazione e che diventeranno poli culturali, nonché punti di ristoro e accoglienza bike-friendly.
«Il percorso che abbiamo intrapreso sotto l’egida di Fondazione Cariplo ci ha incoraggiato a sviluppare il progetto Greenway quale massima espressione delle nostre potenzialità: i lavori sono stati svolti nel rispetto dei principi di sostenibilità ambientale, senza consumo di ulteriore suolo, senza interventi impattanti o invasivi, riscoprendo, pulendo e sistemando sentieri o strade secondarie esistenti oppure creando nuovi tratti di pista ciclabile per raccordare quelli esistenti. Abbiamo lavorato in tandem con Fondazione Cariplo e in uno spirito di grande collaborazione fra i principali attori dei territori per organizzare un’offerta turistica ricca di un efficiente sistema di competenze e professionalità che ci annoverasse a pieno titolo nell’ambito del turismo esperienziale, di cui la Greenway è espressione compiuta» ha aggiunto Fabrizio Veronesi, dirigente dell’Area Tecnica della Comunità Montana di Valle Trompia e capofila del progetto Valli Resilienti.
Tra i progetti che concorrono alla definizione della destinazione turistica si trova anche il Circuito delle Valli Accoglienti e Solidali, una rete turistica di servizi di accoglienza che si integra a due sistemi museali e ha lo scopo di potenziare l’economia sociale del territorio. Grazie al Circuito, è possibile rispondere ai bisogni del territorio in ambito agricolo, turistico e di commercio di vicinato nonché di estendere questa risposta ai visitatori configurandosi come centri multiservizio e punti di promozione del territorio.

Story 56
Lettera delle guide turistiche al ministro Franceschini
Lettera aperta delle Guide Turistiche Italiane – Gti al ministro del Mibact, Dario Franceschini, nella quale si richiede un incontro urgente per affrontare le tematiche più importanti per la categoria.
Nella missiva si esplicita l’interrogativo più impellente sul tipo di turismo che si vuole per il nostro Paese: di massa, concentrato solo sulle città d’arte, che peraltro scoppiano, o costruito anche su territori meno noti, con percorsi meno standardizzati?
Le guide sollecitano anche la riforma della professione per mettere fine al “caos normativo” e “all’abusivismo di pseudo-guide che danneggiano l’incoming“. In conformità con le norme Ue, Gti chiede soprattutto il pieno riconoscimento del patentino nazionale che ne qualifica l’attività.
Punti sui quali Simone Fiderigo Franci e Claudia Sonego, rispettivamente presidente e vice presidente Gti, si aspettano un riscontro: «Nel settore serve un ragionamento articolato. È ormai tempo di valorizzare chi, nel turismo, opera con cognizione di causa e competenza. Noi guide turistiche – prosegue la lettera – siamo il biglietto da visita del Paese. Noi lo raccontiamo con passione ai turisti e dalle nostre parole dipendono ricordi, suggestioni, amore per il nostro territorio».
La missiva rivolta al ministro Franceschini si conclude con una richiesta di incontro «in virtù della nostra presenza, in questi anni, al tavolo ministeriale sul Turismo; in virtù della consapevolezza, come operatori ma soprattutto professionisti di settore, di avere un peso e un ruolo nella promozione del Sistema Paese, il che ci rende interlocutori affidabili».

Story 57
Ncl e Just Goods, via le bottiglie di plastica usa e getta entro il 1° gennaio
Norwegian Cruise Line ha annunciato che, grazie alla collaborazione con Just Goods, sostituirà le bottiglie di plastica usa e getta su tutta la flotta entro il 1° gennaio 2020, a cominciare dalla più moderna delle sue navi, la Norwegian Encore.
Le confezioni d’acqua saranno infatti in cartone e plastica di origine vegetale riciclabili al 100%. Per Ncl è una scelta che rappresenta un passo avanti verso la sostenibilità.
Nel 2018, la compagnia ha eliminato le cannucce di plastica monouso sulle 16 navi della flotta e nelle destinazioni private e, con questa iniziativa, entro la fine del 2019 sostituirà quasi sei milioni di bottiglie di plastica usa e getta all’anno.
L’impegno della compagnia rientra nel programma di sostenibilità ambientale Sail & Sustain, ideato allo scopo di ridurre al minimo il conferimento di rifiuti in discarica, diminuire le emissioni di Co2, incrementare l’approvvigionamento sostenibile e investire nelle tecnologie emergenti.
«Il nostro obiettivo è offrire agli ospiti esperienze memorabili – ha dichiarato Andy Stuart, presidente e chief executive officer di Norwegian Cruise Line – È fondamentale per noi adottare misure incisive per proteggere i nostri oceani e le destinazioni che visitiamo. La scelta di eliminare le bottiglie di plastica usa e getta dalla nostra flotta è solo l’esempio più recente di una politica ambientale responsabile volta a ridurre l’impatto ambientale e a ispirare altri ad agire per la tutela delle nostre risorse naturali.
Just Goods è un’azienda che adotta un approccio innovativo all’approvvigionamento e al confezionamento dell’acqua, incentrata su un modello di impatto ambientale che valuta la provenienza, la modalità di imbottigliamento e il luogo di confezionamento.
Le confezioni in cartone e plastica di origine vegetale sono riciclabili al 100% e realizzate con l’82% di risorse rinnovabili da approvvigionamento responsabile. Just Goods collabora con alcuni impianti di imbottigliamento quali quello di Glenn Falls (New York), Ballymena (Irlanda del Nord) e Ballarat (Australia).

Story 58
Da British al nuovo terminal: i piani dell’aeroporto Milano Bergamo
Record assoluto di sempre nel mese di agosto per l’aeroporto di Milano Bergamo che ha raggiunto quota 1 milione 384mila passeggeri in transito, l’8% in più rispetto ad agosto 2018 (già anno top). Un incremento confermato anche nel consuntivo dei primi otto mesi, con 9,2 milioni di passeggeri (+5,6% rispetto allo stesso periodo dell’anno scorso) e nel trend di previsione di chiusura 2019, proiettato a 13,5 milioni.
«Abbiamo messo in campo tutta la nostra professionalità ed esperienza – spiega Emilio Belligardi, direttore generale di Sacbo, società di gestione dell’aeroporto – Una crescita calcolata nel budget, alla quale hanno contribuito la chiusura di Linate, per 2 punti percentuali e oltre le aspettative, e il rilancio della tratta Roma-Milano, operata da Alitalia».
Riaperta il 27 luglio, la rotta su Fiumicino è servita con quattro voli giornalieri a/r, che diventeranno cinque dall’1 al 26 ottobre, mentre nella stagione invernale e per l’estate 2020 Alitalia ha confermato tre voli giornalieri, operati con A319 e Embraer 175.
Al successo estivo del terzo aeroporto italiano, dopo Roma Fiumicino e Milano Malpensa, guarda anche il nuovo collegamento di British Airways con il secondo hub di Londra, Gatwick, porta d’accesso al Sud del Regno Unito, risultato fortemente interessato ai nostri laghi e alle località sciistiche.
E, per i viaggiatori italiani, importante opportunità per la componente leisure per via delle connessioni offerte dallo scalo londinese soprattutto per i Caraibi. Un potenziale valutato ben maggiore, con collegamenti da incrementare in futuro rispetto agli attuali sei voli settimanali (eccetto il sabato), inaugurati il 1° settembre, che diventeranno a frequenza giornaliera dal 7 dicembre fino a marzo 2020.
Quest’anno l’aeroporto bergamasco ha visto aggiungersi venti nuove destinazioni (per un totale di 135 in 40 Paesi nel network estivo) e 5 compagnie aeree (per un totale di 20, in vista di potenziamento). Migliorate anche le performance dei servizi, con puntualità dei voli in partenza migliorata di 4 punti rispetto al 2018, diminuzione dei tempi d’attesa ai controlli di sicurezza e ai nastri bagagli, crescita nell’assistenza ai passeggeri con ridotta mobilità. Sul fronte infrastrutture, infine, con cantiere nell’area est dell’aerostazione, fervono i lavori per l’ampliamento del nuovo terminal extra Schengen che terminerà a metà aprile: un allungamento che ne raddoppierà la capacità, con 10 nuovi gate, vip lounge e attività commerciali.

Story 59
Dalla cruise beach al Louvre, Abu Dhabi protagonista al Gattinoni Hub
Abu Dhabi è sempre più fortemente presente sulle mappe del turismo. Lo dice Gattinoni Mondo di Vacanze, che proprio nella capitale degli Emirati Arabi Uniti ha appena festeggiato i primi 36 anni di attività. E Lo conferma il Dipartimento Cultura e Turismo di Abu Dhabi, forte di oltre 10 milioni di visitatori da tutto il mondo nel 2018, + 13,62 % dal 2016.
«Un successo record che ha superato gli obiettivi annuali grazie anche a un calendario di eventi di portata internazionale e il potenziamento di tutti i settori turistici, dalle infrastrutture agli asset culturali – spiega Dora Paradies, responsabile per l’Italia – Il nostro è il quarto mercato europeo, con 28mila visitatori nel primo semestre di quest’anno. In leggera flessione, ma compensati dal grande aumento di crocieristi, per cui l’Italia è il secondo international source market dopo la Germania. Sono stati oltre 30mila finora, e cresceranno ancora quest’inverno, soprattutto per Capodanno, anche in pre e post crociera».
Un appeal dello scalo rilanciato dall’apertura del nuovo terminal al Mina Port, con servizi portuali d’avanguardia come l’airline check in, e lo sviluppo della prima cruise beach a Bani Yas Island.
Hub importante quello di Abu Dhabi. Per gli Emirati ma anche di transito, grazie ai due stop over gratuiti in andata e ritorno offerti fino a dicembre da Etihad Airways, che da settembre ha sostituito gli Airbus A330 e vola con i nuovi aeromobili Boeing 787-9 Dreamliner da Milano (giornaliero) e 787/10 da Roma (due volte al giorno).
Destinazione sicura e variegata, la città cosmopolita vale sia per la vacanza rilassante che quella attiva, anche per famiglie, con opportunità sportive di golf, speed boat, canoa, catamarano, kayak; di divertimento ai parchi tematici di Warner Bros, Yas Waterworld e Ferrari Park; di birdwatching nelle aree protette come a Al Ain, culla della tradizione locale con le sue oasi patrimonio Unesco.
Poi c’è Abu Dhabi, l’ex villaggio di pescatori che 50 anni dopo è diventata capitale vibrante di grattacieli e eventi d’intrattenimento serale alla Corniche, a Yas Island e sulla spiaggia più bella degli Emirati, Saadiyat, Sono i luoghi preferiti dagli italiani, con il museo del Louvre e la moschea bianca, a cui si aggiungono le nuove proposte culturali di Qasr Al Hosn (dedicato alla storia emiratina, con forte, centro d’arte, case dell’artigianato, area per festival) e Al Dhafra, sito archeologico nel deserto, con campo tendato mobile.
Infine, la destinazione si conferma sempre più in accoppiata con la vicina Dubai, per un arricchimento dell’esperienza di viaggio. Con partenza il 4 dicembre da Milano, in esclusiva per Travel Experience, Gattinoni propone Emirati Experience: 5 giorni e 4 notti a Abu Dhabi (con ingressi al Louvre e al palazzo presidenziale Qasr Al Watan) e Dubai (con salita al 124° piano del Burj Khalifa), a partire da 1.580 euro per persona.

Story 60
Da Caravaggio a Beethooven, la promozione di Vienna tra arte e musica
Fino al prossimo 19 gennaio, il Kunsthistorisches Museum di Vienna ospita la mostra Caravaggio & Bernini. Settanta opere, tra dipinti e sculture, per un focus sulle emozioni umane nel barocco. Per la prima volta le opere dello scultore Gian Lorenzo Bernini (1598-1680) e di Michelangelo Merisi da Caravaggio (1571-1610) saranno esposte in Austria.
Vienna e Milano, due città, un’alleanza, almeno sotto il punto di vista artistico. Fino al 13 gennaio 2020, infatti, il capoluogo meneghino ospita, presso la Fondazione Prada, la mostra Il sarcofago di Spitzmaus e altri tesori ossia il progetto espositivo concepito dal regista cinematografico americano Wes Anderson e dalla moglie, l’illustratrice, designer e scrittrice libanese Juman Malouf. Un’esibizione itinerante che, prima di approdare alla tappa conclusiva milanese, ha preso vita nelle sale del Kunsthistorisches e del Naturhistorisches Museum della capitale austriaca.
Si tratta, come ci ha raccontato il curatore Jasper Sharp, «di un progetto arrivato ready-made allo spazio dedicato all’arte contemporanea, con 537 pezzi unici appartenenti ad un lunghissimo arco temporale (3.000 a.C. al 2018) e mai esposti al pubblico prima d’ora. Un’esperienza molto particolare anche solo per il fatto che gli oggetti sono frutto delle scelte di due artisti/curatori. Alla base del progetto l’idea di una moderna Wunderkammer – la camera delle meraviglie dove, a partire dal Cinquecento, i collezionisti conservavano raccolte di oggetti straordinari – che invita ad una riflessione sulle motivazioni e sulle modalità della raccolta degli oggetti e sulla sua presentazione. Una seconda versione che arriva dopo che quella viennese, tra novembre 2018 e aprile 2019, ha registrato un grande interesse di pubblico».
Inoltre, dal 15 al 22 novembre prende vita la Vienna Art Week che, per una settimana, trasforma la città nell’Eldorado degli appassionati e degli esperti di arte di tutto il mondo e propone tutta una serie di manifestazioni tra cui rassegne, tavole rotonde, presentazioni, incontri con artisti, visite guidate straordinarie, installazioni, interventi e performance.
Dall’arte alla musica il passo è breve e Vienna, città della musica per eccellenza, è il luogo perfetto per vivere questo connubio, soprattutto in vista del 2020, anno della ricorrenza del 250° anniversario della nascita di Ludwig van Beethoven, tedesco di nascita (1770, Bonn) ma viennese di adozione. Vienna 2020. Capital of Music celebra il compositore in tutti i modi con esposizioni dedicate e mostre che esploreranno, alcune anche in maniera insolita, tutti gli aspetti della vita e dell’opera del geniale compositore e andranno ad aggiungersi alle mostre permanenti che già si possono visitare a Vienna. Come Beethoven The Exhibition (dal 25 marzo al 6 settembre 2020) al Kunsthistorisches Museum Vienna per un ponte visivo tra l’epoca storica di Beethoven e i giorni nostri grazie ad una selezione di dipinti, disegni e sculture, ma anche film, video e performance per vedere opere di Caspar David Friedrich, William Turner, Francisco de Goya, Jorinde Voigt, Auguste Rodin, Rebecca Horn, John Baldessari.

Story 61
La ricetta di Magda Antonioli per la destinazione Europa
Connettività e reputazione del brand Europa, sostenibilità e maggior dialogo tra le tante anime del turismo continentale. Questa la ricetta di Magda Antonioli, eletta poche settimane fa alla vicepresidenza dell’European Travel Commission (Etc), dopo l’ingresso nel cda dell’Enit voluto con forza dal ministro del turismo, Gian Marco Centinaio. Sostenibilità, innovazione e diversificazione sono il nuovo mantra per rilanciare il brand Europa – sottolinea Antonioli – Ma è la connettività il vero tema da affrontare per garantire la competitività dell’intero continente come meta turistica.
Quali sono le misure per rilanciare la destinazione Europa?
«Partiamo dai dati, sappiamo che il trasporto aereo fornisce un contributo significativo all’industria del turismo: oltre il 52% dei turisti globali viaggia in aereo e l’Europa è il 2° mercato aereo al mondo e detiene la prima posizione per il traffico di passeggeri internazionali. Occorre, quindi, che il settore e gli operatori si adattino alle nuove abitudini dei consumatori, superando standard sedimentati e proponendo un’offerta più specializzata e targettizzata, ma è prioritario un approccio concordato su scala europea per continuare ad attrarre. Per questo parlo di connettività. I cambiamenti climatici, poi, richiedono un cambio di prospettive: il turismo diventa green e sostenibile, con prolungamenti di stagione. Ultimo, ma non meno importante, bisogna facilitare la formazione di reti territoriali e lo sviluppo di un turismo di qualità che consolidi la reputation dell’Europa turistica come un brand».
Ci sono progetti in cantiere?
«L’European Travel Commission sta lavorando molto sulle tecnologie e si presta ad essere un osservatorio per monitorare proprio il futuro del settore. Accordi che potenzino rotte transatlantiche crocieristiche e voli low cost, lo sblocco di vincoli aerei, la rapidità nel rilascio dei visti: sono tutti elementi che possono contribuire al rilancio della destinazione Europa. La commissione rimane poi impegnata – soprattutto nell’ambito dei trasporti intraeuropei – rispetto al contenimento delle emissioni di Co2 e sul potenziamento dei trasferimenti su ferro e sul loro ruolo e capillarità».
A giugno 210mila voli sono stati interessati da disservizi per i passeggeri, prevalentemente turisti. Siamo alla vigilia di un turismo in-sostenibile?
«No, anzi, si è sempre più attenti alla sostenibilità sia in termini ambientali sia sociali ed economici. La necessità, piuttosto, è quella di una crescita a valore con una maggiore penetrazione nei segmenti di domanda capaci di portare nuova linfa ai territori meno conosciuti e in periodi dell’anno con minore carico. Va anche ricordato che oggi ad orientare il viaggiatore non è più solo il budget, ma le scelte etiche».
L’Etoa – European Tour Operator Association ha denunciato criticità nella fruizione delle attrazioni lamentando un’assenza di sensibilità tra gli amministratori. Qual è il ruolo dell’Etc?
«Migliorare l’armonizzazione, il dialogo e la cooperazione tra i vari livelli istituzionali è una delle priorità dell’Etc. Per la prima volta in assoluto gli attori e le parti interessate del turismo pubblico e privato in Europa si sono uniti per chiedere all’Unione europea di fare di più per questo importante settore. Nasce così il Manifesto europeo del turismo per la crescita e l’occupazione, che evidenzia le principali priorità politiche dell’Ue per il settore nei prossimi anni. Oltre 40 organizzazioni europee hanno già aderito al manifesto che mira a garantire proprio che il Continente rimanga una destinazione attraente e che il settore continui a fornire un contributo significativo all’economia. Il Manifesto si concentra sulle seguenti 8 priorità politiche: competitività, digitalizzazione, buon governo, promozione congiunta, riduzione della stagionalità, competenze e qualifiche, sostenibilità e connettività dei trasporti».
La destinazione Europa perde terreno tra i repeater. Quali contromisure?
«Bisogna lavorare sull’esperienza positiva, la qualità dei servizi, lo storytelling, il passaparola e la capacità di sorprendere il turista accanto al soddisfacimento della domanda: fattori che portano a tornare sui luoghi, per approfondire più volte le mete. E le nuove opportunità di soggiorno legate a destinazioni europee meno note offrono un pretesto per riproporre il viaggio».
Riguardo all’Italia, cosa può fare in questo contesto l’Enit?
«Farà la sua parte attraverso le sue tante sedi nel mondo, con attività promozionali B2B e B2C, di comunicazione e di monitoraggio della filiera turistica incoming a livello internazionale. Enit ha in programma oltre 600 eventi nel mondo (+5% rispetto al 2018) e il brand Italia vivrà un profondo cambiamento con l’Agenzia catalizzatore tra i protagonisti pubblici e privati del settore».

Story 62
Lufthansa Group spinge su Ndc:
accordo con Cisalpina Tours
C’è un nuovo partner italiano sulla strada verso l’Ndc di Lufthansa. Dopo l’accordo stipulato lo scorso anno con Welcome Travel, adesso è la volta di Cisalpina Tours di siglare una partnership con il Gruppo tedesco per aderire al nuovo protocollo di distribuzione di Iata.
L’accordo, si legge in una nota, collega la tmc al Direct Ndc Api delle compagnie aeree di Lufthansa Group, con il risultato di consentire alle business unit del Gruppo Bluvacanze (corporate e retail) di beneficiare delle smart offer che comprendono le tariffe più competitive di Austrian Airlines, Brussels Airlines, Lufthansa e Swiss (ad esempio le promozioni tariffarie speciali e le tariffe ridotte pubblicate).
Inoltre, i clienti di Cisalpina Tours hanno ora la possibilità di prenotare direttamente i prodotti accessori come il wifi e i voucher di accesso alle lounge, accelerando e semplificando il processo di prenotazione. «Siamo felici di poter presentare l’ingresso di un partner importante come Cisalpina Tours all’interno dell’Ndc Partner Program delle compagnie aeree del Gruppo Lufthansa – ha detto Steffen Weinstok, senior director sales Italy & Malta di Lufthansa Group – Progressivamente, il mercato sta prendendo coscienza dell’importanza dell’Ndc Partner Program e l’annuncio di oggi è un’ulteriore conferma della bontà del percorso intrapreso».
«Questa nuova partnership ci permette di essere la prima tmc italiana ad aver sviluppato una propria Api che ci consente di entrare a far parte dell’Ndc Partner Program delle compagnie aeree del Gruppo Lufthansa – ha aggiunto il ceo del Gruppo Bluvacanze, Domenico Pellegrino – È un obiettivo che rientra nella nostra roadmap per il corporate travel, caratterizzata dalla costante innovazione e dallo sviluppo tecnologico. Ciò consentirà inoltre anche alle agenzie Vivere&Viaggiare, Bluvacanze e al polo distributivo Blunet, di essere sempre più competitive e all’avanguardia nell’offrire ai clienti le migliori opportunità presenti sul mercato».
Come si ricorderà, l’altro gruppo dell’aviazione europea che, sul mercato italiano, ha stretto un accordo sull’Ndc con la distribuzione è Air France-Klm, che lo scorso dicembre ha assegnato ancora a Welcome Travel Group la certificazione per l’accesso diretto alla propria piattaforma New Distribution Capability.
Sempre a proposito del network di proprietà di Alpitour, i prossimi mesi potrebbero essere l’occasione per annunciare l’accordo sul nuovo protocollo Iata anche con l’altra aggregazione del trasporto aereo del vecchio continente, Iag.

Story 63
Crisi Amandatour, lavoratori in piazza
Dalla preoccupazione al malcontento, fino alla protesta. I lavoratori della sede fiorentina di Amandatour sono scesi in piazza in queste ore per un presidio coordinato dalla Filcams Cgil Firenze.
La ragione, spiega il sindacato, è il mancato pagamento degli ultimi stipendi che ha portato allo sciopero avviato lunedì scorso, fino alla manifestazione di oggi.
La crisi Amandatour si era aperta ben prima dell’estate con la notizia della richiesta di pagamento ai clienti russi da parte di alcuni hotel italiani.
Salvatore Tuttolomondo, chief financial officer di Arkus Network, il Gruppo che aveva acquisito la dmc insieme a t.o. come Best Tours e Metamondo, aveva dichiarato ad agosto in un’intervista esclusiva al nostro giornale di essere «sotto attacco».
E aveva chiarito le ragioni della crisi, legate in qualche modo anche alle vicende del Palermo Calcio. «Le banche – aveva spiegato – hanno ritirato i fidi per oltre 1 milione e mezzo e trattenuto gran parte delle somme disponibili sui conti correnti, per un totale di circa 850mila euro. Perché lo hanno fatto? Per farci male. Come possiamo pagare i fornitori se il sistema bancario incamera senza diritto i nostri soldi? Come Amandatour abbiamo inviato il 18 luglio una Pec a sei o sette istituti interessati, chiedendo il riaccredito delle somme trattenute e di continuare a sostenere le attività del t.o., ma non abbiamo ricevuto alcuna risposta. Perciò, proprio in queste ore, abbiamo richiesto l’intervento dell’istituto di vigilanza di Banca d’Italia. È un vaso di Pandora che deve essere scoperchiato: chi ha sbagliato deve pagare, perché dietro questa storia c’è un disegno precostituito».
Oggi, da parte dei lavoratori di Firenze, la pretesa di certezze sul futuro dell’azienda con la Filcams Cgil che ha chiesto l’apertura dell’unità di crisi presso la Città Metropolitana di Firenze.

Story 64
Il piano Lufthansa per l’hub di Monaco
Il prossimo appuntamento sarà all’inizio del 2020, quando sull’hub di Monaco saranno posizionati, in totale, 17 aeromobili A350 (adesso sono 15) e sette A380 (attualmente sono 5). Ma è solo il primo passo, perché per Lufthansa l’hub bavarese diventerà sempre più lo scalo premium di riferimento. A cominciare dall’obiettivo a medio termine di espandere ulteriormente la struttura esistente, con la costruzione di un ulteriore satellite a forma di T nell’area nordest dell’attuale area aeroportuale.
«Il vantaggio, come è già avvenuto con l’apertura tre anni fa del nuovo satellite del Terminal 2 (con un investimento complessivo di oltre 1 miliardo di dollari), è quello di poter partecipare direttamente alla progettazione del futuro (la compagnia tedesca è socia al 40%, con il resto della compagine azionaria in mano pubblica, ndr). Proprio come accade qui, e non a Francoforte», confida una fonte del vettore, durante il tradizionale appuntamento estivo con i media presso la Lufthansa First Class Lounge dello scalo.
Intanto però, il presente parla dell’arrivo ormai imminente di ancora più A350 rispetto a quelli inizialmente previsti. Oltre ai 15 già in flotta, il “vecchio” ordinativo di 25 ulteriori aeromobili è stato aumentato di 20 unità, destinate ad arrivare tutte tra il 2022 e il 2027.
Tutto questo mentre si allungano i tempi di consegna del primo Boeing 777-9 (con la nuova configurazione della Business class), modello di cui Lufthansa ha ordinato 20 esemplari, che a questo punto è destinato a fare il suo primo ingresso in flotta non prima del 2021.
«I nuovi A350 e A380 ci consentiranno di aprire nuovi collegamenti da Monaco. L’obiettivo è di aprire una nuova rotta sull’India e almeno due sugli Usa, dopo che già quest’estate sono state aperte Boston e San Francisco, mentre per l’estate del 2020 sono già in agenda il lancio di Los Angeles, Pechino e Shanghai – aggiunge Wilken Bormann, ceo dell’hub di Lufthansa di Monaco di Baviera – I nostri passeggeri hanno bisogno di connettività, e l’efficienza nei controlli di sicurezza e le brevi distanze sono due punti importanti a favore di Monaco rispetto a Francoforte».
Aeroporto quest’ultimo, che non vedrà però alcun ridimensionamento per Lufthansa. Ma solo un rallentamento nella crescita dovuto, sottolineano gli addetti ai lavori, anche alla decisione da parte di Fraport AG (la società che gestisce lo scalo) di costruire un nuovo terminal (pronto nel 2020) dedicato ai soli vettori low cost.
E per il mercato italiano, cosa cambierà con lo sviluppo dell’hub di Monaco? «Già adesso si tratta di un mercato fondamentale per noi, e lo sarà sempre di più», conclude Bormann. A cominciare dal ruolo di Air Dolomiti, la compagnia del Gruppo Lufthansa che, con l’orario estivo, non solo ha proseguito il proprio programma di espansione della flotta (ora arrivata a 13 aeromobili), ma ha anche esteso la rete dei collegamenti dai principali aeroporti italiani verso Monaco di Baviera e Francoforte.

Story 65
Msc Seashore, l’ora della coin ceremony – VIDEO INTERVISTA A LEONARDO MASSA
Due monete d’oro saldate nella chiglia di quella che, ad oggi, è la nave più grande da costruire in un cantiere navale italiano: la Msc Seashore. Un orgoglio per la compagnia di navigazione Msc che, nello scalo di Fincantieri a Monfalcone, ha organizzato la coin ceremony di antica tradizione marinara alla presenza del direttore Navi mercantili di Fincantieri, Luigi Matarazzo, e di Pierfrancesco Vago, executive chairman della compagnia di shipping. Un investimento da 1 miliardo di euro, che rientra nel piano di sviluppo targato Msc, al quale presto si affiancheranno 4 nuove navi dedicate al segmento luxury e extra luxury (a partire dal 2023).
Con i suoi 339 metri, Msc Seashore sarà la nuova ammiraglia della flotta Msc Crociere e, soprattutto, sarà dotata delle più recenti tecnologie ambientali disponibili sul mercato con sistemi di ultima generazione per la riduzione dell’ossido di nitrogeno, per il trattamento delle acque reflue, il sistema per la pulizia dei gas di scarico, per la gestione dei rifiuti e molte altre tecnologie per ridurre al minimo l’impatto ambientale. La nave salperà per la sua prima crociera nel Mediterraneo il 13 giugno del 2021.
Cosa offrirà ai suoi ospiti? Lo spiega Leonardo Massa, country manager di Msc, nella video intervista.

Story 66
Land on the Sand, 10ª edizione del torneo SkyTeam per adv
Torna Land on the Sand (Lots), il torneo di beach volley che SkyTeam dedica ogni anno agli agenti di viaggi. Giunto alla 10ª edizione, si svolgerà a Bellaria il 21 e 22 settembre.
Dall’esordio, nell’estate 2010, la manifestazione è cresciuta fino a raggiungere la partecipazione, quest’anno, di 20 squadre di agenzie di viaggi italiane, che si sfideranno nell’esclusiva “SkyTeam Beach” all’insegna del fairplay, in due giornate intense di competizione sportiva, mista a momenti di divertimento e socializzazione.
L’evento dal 2014 è diventato anche internazionale: quest’anno partecipano squadre di agenti di viaggi provenienti da Germania, Inghilterra e Repubblica Ceca, oltre all’Italia.
Novità assoluta dell’edizione 2019 è il “Land on the C”, evento parallelo al Lots, nato da una collaborazione tra SkyTeam e Costa Crociere e organizzato per disputare le finalissime internazionali a bordo della nave Costa Diadema a partire dal 1 novembre 2019, durante una crociera nel mediterraneo.
Altra novità è la “Anniversary Cup”, torneo in cui si sfideranno tra loro tutti i vincitori delle passate edizioni. Sponsor ufficiale del torneo, da anni, è l’Ente nazionale del turismo cinese.

Story 67
Robintur, Costa Crociere e Coop insieme per la promo “Spesa vista mare”
Torna anche quest’anno la promozione “Spesa vista mare” di Robintur Travel Group, Coop e Costa Crociere che offre sconti a chi fa acquisti in un punto vendita Coop in tutta Italia. Dal 16 settembre, basta presentarsi con uno scontrino del valore di almeno 30 euro in un’agenzia Robintur o Viaggi Coop, per ottenere una riduzione fino a 400 euro su una crociera del catalogo Costa.
L’iniziativa è valida fino al 16 novembre, sulle partenze con rientro dal prossimo primo dicembre fino a tutto novembre 2020 e su tutte le tipologie di cabine, occupazioni e categorie. «Viaggiare è sempre più considerato dalle persone un bene primario, di cui non si può fare a meno – sottolinea il direttore generale di Robintur Travel Group, Claudio Passuti – Con questa iniziativa vogliamo dare più valore ai soci Coop e ai consumatori, con una formula che offre una opportunità davvero vantaggiosa ed esclusiva, con un partner qualificato».
Il lancio della campagna è supportato da un rilevante piano di comunicazione, online e offline, che comprende i principali circuiti radio privati nazionali e locali, comunicazione in store, il minisito dedicato e la promozione dell’iniziativa anche sui media rivolti agli oltre 8 milioni di soci delle Coop di consumo attraverso 1.200 punti vendita in tutta Italia.
«Dopo il successo riscosso dalla campagna lo scorso anno, abbiamo voluto rinnovare la partnership con Robintur e Coop perché crediamo nelle sinergie e in tutte quelle iniziative che puntano a creare domanda per le agenzie di viaggi in maniera concreta – commenta il direttore commerciale Italia di Costa Crociere, Daniel Caprile – Nel futuro prossimo con l’arrivo di due navi di nuova generazione come Costa Smeralda e Costa Toscana aumenteremo l’offerta del prodotto e andare alla ricerca di nuovi clienti diventa fondamentale».

Story 68
Atlantia, dimissioni Castellucci: le conseguenze per la nuova Az
Manca ormai meno di un mese alla nuova scadenza del 15 ottobre per salvare Alitalia, ma le nubi sul futuro dell’ex vettore di bandiera sembrano non allontanarsi mai. A complicare il cammino della cordata capeggiata da Ferrovie dello Stato potrebbero infatti essere le dimissioni di Giovanni Castellucci da amministratore delegato e direttore generale di Atlantia, la società del Gruppo Benetton, divenuta negli ultimi mesi uno dei pilastri del consorzio chiamato al salvataggio della compagnia.
Il passo indietro del manager, resosi necessario per tutelare l’immagine del gruppo veneto di fronte all’inchiesta bis sul Ponte Morandi, rischia infatti di rallentare le trattative con gli altri partner, visto che proprio Castellucci ha da sempre seguito in prima persona le trattative su Alitalia mantenendo una posizione non sempre conciliante con il partner industriale Delta Air Lines, da più parti indicato come desideroso di esercitare una leadership all’interno della futura compagnia che andasse ben al di là del suo 10% di capitale.
Addirittura, secondo quanto riportano alcune fonti, lo scontro tra i futuri soci negli ultimi giorni era ormai giunto a livelli di guardia, tanto che lo stesso Castellucci pare fosse pronto a dare vita a una Nuova Alitalia senza il supporto di una grande compagnia alle spalle. Adesso invece, è tutto da rifare o quasi, con il timore che rimbalza da oltreoceano di avere perso del tempo prezioso, dovendo ora cambiare interlocutore in Atlantia.
Come è noto, le quote azionarie dei soci della Nuova Alitalia dovrebbero vedere Atlantia e Fs con almeno il 35% ciascuno della newco (l’investimento sarebbe di circa 375 milioni ciascuno), con Delta come partner industriale intorno al 10% e il Mef al 15% circa del capitale, attraverso la conversione in azioni del credito per gli interessi, pari a 145 milioni, che Alitalia deve versare al ministero sul prestito di 900 milioni concesso dal governo Gentiloni.

Story 69
Fondazione Fs Italiane celebra i 180 anni della linea Napoli-Portici
La linea Napoli-Portici, prima infrastruttura ferroviaria italiana, compie 180 anni e per l’occasione, dal 3 al 6 ottobre, Fondazione Fs Italiane organizza presso il Museo Nazionale Ferroviario di Pietrarsa eventi e iniziative per celebrare una delle tappe più importanti della storia ferroviaria del Paese.
«Il 3 ottobre 1839, nella Penisola che sarà dichiarata Stato italiano solo 22 anni dopo, ha inizio il viaggio dell’invenzione più rivoluzionaria dell’era moderna: il treno. Infatti, il primo tronco ferroviario, costruito da Napoli al Granatello di Portici e lungo poco più di 7,5 chilometri, è stato inaugurato dal re Ferdinando II di Borbone proprio 180 anni fa e nei decenni successivi l’estendersi delle strade ferrate ha favorito l’industrializzazione del Paese. Per questo motivo, l’anniversario del primo viaggio in treno è un evento che la Fondazione Fs Italiane vuole celebrare con numerose iniziative culturali al Museo Nazionale Ferroviario di Pietrarsa, luogo dove è custodita la memoria delle nostre Ferrovie, oggi totalmente restaurato e che sorge proprio lungo i binari di questa storica tratta», ha dichiarato Luigi Cantamessa, direttore generale della Fondazione Fs Italiane.
Fra gli eventi in programma, l’inaugurazione del circuito del “Vapore Vivo” − riproduzione di un treno a vapore in miniatura. Ai bambini sono dedicati lo spettacolo Una favola lunga 180 anni e l’iniziativa Un mondo di avventure con il Trenino Thomas. Infine, sarà prodotto per l’occasione uno speciale annullo filatelico postale.

Story 70
Arriva la Apple Card: il debutto è negli Stati Uniti
Apple ne pensa un’altra e mette sul mercato la sua prima carta di credito, inizialmente attiva solo negli Stati Uniti.
Frutto dell’accordo con una delle banche d’affari più grandi del mondo, la Goldman Sachs, la Apple Card è supportata a partire dalla versione 12.4 di iOS e si presenta sia in digitale che in formato fisico, con collegamento ad Apple Pay. Nel primo caso, specifica Forbes, il nuovo prodotto viene inserito in Wallet con un cashback del 2% su ogni acquisto e senza alcuna commissione o penale per i ritardi nei pagamenti; nel secondo, invece, si tratta di una carta bianca metallica da utilizzare in negozio.
La card, specifica l’azienda statunitense, non presenta inoltre alcun numero, e in caso di transazione online in un sito web che non supporta Apple Pay viene creata una carta virtuale che aiuta il cliente a finalizzare i propri acquisti tramite un chip, ovvero il Secure Element.
In termini di privacy, infine, sembrerebbe che Apple non possa vedere cosa la propria clientela compra o quanto spende attraverso la sua nuova carta di credito.

Story 71
Buona estate da L’Agenzia di Viaggi
Pausa estiva per L’Agenzia di Viaggi Magazine. Dal 12 al 22 agosto il nostro giornale sospenderà le pubblicazioni per le sacrosante ferie di Ferragosto.
Come testata di settore incline all’approfondimento, impiegheremo questa parentesi di vacanza per fare bagaglio di energia. Energia indispensabile per elaborare spunti e raffinare nuovi progetti di comunicazione che prenderanno forma tra la coda del 2019 e il nuovo anno.
Il nostro giornale, come abbiamo dimostrato in questi anni, è in piena e costante evoluzione. Una “tensione al cambiamento” accompagnata da un pizzico di azzardo, ben percepita da lettori, partner e clienti e premiata da numeri tendenzialmente in crescita.
Come si trasforma il mercato dei viaggi, così continueremo a trasformarci anche noi, ferma restando l’originaria vocazione del giornale: informare in modo accurato, dettagliato e il più possibile onesto chiunque lavori nell’industria turistica e in modo particolare gli agenti di viaggi.
Non resta che ringraziare i nostri lettori per l’assiduità, la fiducia, talvolta la pazienza.
Torneremo il 23 agosto, più carichi di prima.
Buon Ferragosto a tutti.

Story 72
Telegram anticipa Facebook e lancia la sua moneta virtuale
Non solo Facebook con la sua Libra. Anche Telegram, l’app di messaggistica istantanea competitor di WhatsApp e apprezzata per i suoi elevati standard di sicurezza, lancerà presto la sua criptovaluta (o moneta virtuale). Si chiamerà Gram e, secondo il New York Times, sarà disponibile entro i prossimi due mesi (anticipando perfino la moneta di Facebook, ndr) a circa 200-300 milioni di utenti in tutto il mondo che potranno usarla attraverso l’applicazione di Telegram e un portafoglio digitale per acquistare beni e servizi all’interno delle chat, canali, gruppi e bot.
Com già accade per i bitcoin, inoltre, la valuta verrà gestita da una rete di computer (Ton-Telegram Open Network) basata sulla tecnologia blockchain che non permetterà – nemmeno alla stessa Telegram – di accedere agli scambi monetari registrati.
Gram, quindi, potrebbe arrivare entro il 31 ottobre 2019 in una prima versione di test per un numero di utenti limitati, per poi essere lanciata ufficialmente entro fine 2019, anticipando quindi Libra, che non sarà pronta prima di metà 2020.

Story 73
Newco Alitalia, Patuanelli: «Si chiude il 15 ottobre»
Non c’è ulteriore rinvio oltre il prossimo 15 ottobre per presentare l’offerta vincolante per la nuova Alitalia. Parola di Stefano Patuanelli, ministro dello Sviluppo economico, che all’agenzia Adnkronos ha annunciato che «non è previsto nessun rinvio e non ci sono notizie negative» sugli sviluppi della composizione della cordata che rileverà l’ex compagnia di bandiera.
«Alitalia è un’operazione di mercato, non mi sembra che ci sia alcuna novità negativa per quanto riguarda il consorzio interessato a rilevare la compagnia. I tempi sono quelli che avevamo detto: aspettiamo il 15 ottobre l’offerta vincolante, con tutte le caratteristiche, quindi con prezzo e piano industriale, il mio ministero farà quello che deve fare il ministero vigilante sulla struttura commissariale», ha detto il ministro.
Nel frattempo dagli Usa arrivano anche segnali distensivi sulla composizione della newco Alitalia con i vertici di Delta Air Lines che – secondo il quotidiano La Repubblica – avrebbero fatto alcune concessioni alla coppia Fs-Atlantia sulle rotte tra l’Italia e gli States. Delta, infine, avrebbe confermato l’interesse a opzionare il 10% delle quote della nuova Alitalia con la possibilità di vedere crescere lo share negli anni successivi.

Story 74
Fit-Cisl contro la privatizzazione di Enav
«Privatizzare il restante 53,3% di Enav di proprietà statale vuol dire perdere il controllo strategico dei propri cieli in cambio di un abbattimento del debito pubblico pari, più o meno, allo 0,06%: una goccia nel mare». Così dichiara Salvatore Pellecchia, segretario generale della Fit-Cisl, commentando le notizie di stampa che vedono il governo Conte Bis alle prese con una possibile privatizzazione di alcune aziende a partecipazione statale. Il piano dell’esecutivo farebbe parte della nuova finanziaria e prevede la cessione di quote di azioni importanti detenute dallo Stato. Per Enav, società che gestisce il traffico aereo civile in Italia, ovvero circa 2 milioni di voli all’anno, la proposta sarebbe quella di cedere le quote a Cassa depositi e prestiti.
«La storia ci ha insegnato più volte – prosegue Pellecchia – che le privatizzazioni sono un errore grave: tolgono allo Stato il controllo di asset strategici, riducono il profilo industriale del Paese e contribuiscono al depauperamento delle posizioni di lavoro, come si evince ad esempio dalle vicende recenti relative alle infrastrutture italiane. Senza contare che si depriva il Paese degli utili prodotti dalle aziende stesse e si peggiorano le condizioni di lavoro. Non è un caso che dopo il 2016, nonostante Enav sia un’azienda sana e molto ben gestita, che distribuisce utili significativi agli azionisti, è aumentata la pressione sulle lavoratrici e sui lavoratori fino al punto che si ipotizza una riduzione degli impianti attualmente esistenti».

Story 75
Al via la prima edizione del San Marino Green Festival
Nasce il San Marino Green Festival, manifestazione che rientra negli obiettivi dell’agenda 2030 per lo Sviluppo Sostenibile. La prima edizione è in programma il prossimo weekend, dal 20 al 22 settembre. Una tre giorni ricca di eventi, workshop e convegni dedicati alla sostenibilità, all’economia circolare, all’emergenza climatica nelle sue molteplici correlazioni: innovazione tecnologica, energie rinnovabili, mobilità, pianificazione territoriale, risorse agroalimentari, turismo.
In questo modo San Marino vuole dare il proprio contributo, attuando azioni di stimolo per la salvaguardia del Pianeta e della sua biosfera. La Repubblica dipende infatti ancora troppo dall’Italia per lo smaltimento dei rifiuti, la depurazione delle acque e il fabbisogno elettrico (se si fa eccezione del fotovoltaico: un migliaio di impianti in tutto).
Organizzato da Fuorigioco Network, il festival presenta un programma ricco e multidisciplinare, dislocato in otto location distribuite fra il centro storico (castello di città) e il castello di Serravalle. I contenuti del festival portano la firma dell’ideatore e direttore della iniziativa Gabriele Geminiani, da anni attivo nei campi della comunicazione e della progettazione di eventi in ambito artistico, culturale e ambientale.

Story 76
Avianet lancia la piattaforma Vep di realtà virtuale per gli eventi
Avianet ha annunciato il lancio della nuova soluzione di realtà virtuale Virtual Event Platform (Vep). Gli organizzatori di eventi e gli espositori adesso possono sfruttare il potere della realtà virtuale e della gamification per creare eventi online interattivi che eliminano la necessità di spese logistiche e di viaggio.
Le fiere e gli eventi sono ancora un modo efficace per collegare le imprese e le parti interessate, ma man mano che i budget si riducono, molti settori sono alla ricerca di modi per tagliare i costi attraverso soluzioni digitali. Il Vep permette di riunire le persone in un ambiente virtuale, indipendentemente dalla loro posizione. Utilizzando occhiali Vr, una card Vr o il computer, gli invitati possono partecipare a un evento dall’altra parte del mondo da casa o dall’ufficio.
L’uso del Virtual Event Platform è semplice: gli organizzatori di eventi creano uno stand nell’area espositiva virtuale, dove i visitatori possono scaricare brochure, video e altro materiale. I visitatori possono chattare in diretta con i rappresentanti dello stand o altri partecipanti per saperne di più sul business. Le presentazioni dal vivo sono un ottimo modo per comunicare con gli ospiti.
«L’elemento di maggior pregio del Vep è che offre un nuovo pubblico agli organizzatori di eventi – ha dichiarato Arshad Mughal, general manager di Avianet –Molte persone non hanno a disposizione uno o più giorni da dedicare a un evento del settore, quindi, quando si richiede un lungo viaggio, scelgono di non andare. Gli eventi virtuali offrono loro un’altra opzione».
Vep offre anche funzionalità di ecommerce e analisi. Gli utenti possono acquistare biglietti, prenotare posti presso i workshop, utilizzare codici sconto, inviare feedback diretti, tutto all’interno della piattaforma virtuale. E, al termine dell’evento, estrarre i dati di utilizzo per l’analisi. Pur essendo il Vep una soluzione alternativa agli eventi fisici, le due tipologie di format possono anche completarsi a vicenda.
La piattaforma di gestione degli eventi di Avianet offre soluzioni che hanno l’obiettivo di modernizzare gli eventi B2C e B2B. Vep funziona su computer con sistemi operativi Windows o Mac, dispositivi mobili con Android o iOS e cuffie con realtà virtuale con giroscopio.

Story 77
Trieste e Siracusa nel Mediterraneo 2020 di Msc Lirica
Per la bella stagione 2020 Msc propone nuove crociere nel Mediterraneo. A partire da maggio prossimo, Msc Lirica offrirà agli ospiti due diversi itinerari.
Dall’8 maggio al 12 giugno e dal 18 settembre al 23 ottobre la nave raggiungerà nella stessa crociera Italia, Croazia, Grecia, Montenegro: sette notti tra le bellezze dell’Adriatico partendo da Venezia il venerdì, per proseguire per Dubrovnik, Corfù e Cefalonia, Kotor, ritornando a Spalato, prima di dirigersi a Trieste, per poi raggiungere nuovamente Venezia.
La nave effettuerà scali più lunghi nei porti di Dubrovnik, Spalato, Corfù, Cefalonia e Kotor, per permettere agli ospiti di disporre di più tempo per esplorare e scoprire queste destinazioni. Sarà possibile imbarcarsi anche da Trieste il giovedì.
L’altra novità targata Msc Crociere è che per la prima volta un itinerario con partenza da Venezia farà tappa a Malta e a Siracusa. Dal 22 giugno al 7 settembre 2020, chi prenoterà la crociera a bordo di Msc Lirica potrà visitare, nello stesso itinerario, La Valletta, a Malta, Dubrovnik, in Croazia.
La nave partirà da Venezia ogni lunedì navigando verso Dubrovnik; a seguire farà scalo nelle isole greche di Corfù e Cefalonia e approderà poi a La Valletta. Dopo Malta, raggiungerà Siracusa, nuova tappa da dove sarà possibile visitare il Parco Archeologico di Neapolis.
Siracusa, città che Cicerone definì “la più bella città della Magna Grecia”, racconta a chi la visita il suo passato di capitale culturale. Patrimonio Unesco dal 2005, la città sorge nella cornice di un suggestivo porto naturale, chiuso a occidente dall’isola di Ortigia e alle spalle dall’altopiano dell’Epipoli.
Msc Lirica dispone di 992 cabine. È possibile intrattenersi in diverse sale e bar, tra cui il Beverly Hills Bar o il Lord Nelson Pub in stile inglese, per un drink prima degli spettacoli. Per le famiglie è disponibile un’area giochi per bambini in collaborazione con Lego Group e Chicco, uno Spray Park con giochi d’acqua, due piscine e un programma completo di attività per tutte le età. A bordo è presente anche l’Msc Aurea Spa, mentre il Broadway Theatre regala intrattenimento tutte le sere. Inoltre, gli ospiti hanno una vasta scelta di opzioni di ristorazione con i due ristoranti principali, il buffet e il famoso Kaito Sushi Bar.

Story 78
Salta il meeting nazionale sul turismo di Ferrara
Una delle prime conseguenze della crisi di governo e del clima di incertezza che si è creato in questi giorni è l’annullamento del meeting nazionale sul turismo di Ferrara, convocato per il 13 e 14 settembre dal ministro uscente del Mipaaft Gian Marco Centinaio.
La notizia anticipata da Giorgio Palmucci, presidente dell’Enit, ha trovato conferma nella sospensione dei preparativi da parte di Ega Congressi, società che aveva vinto la gara d’appalto per l’organizzazione dell’evento e che aveva anche approntato un apposito sito web per informazioni e accrediti.
La cancellazione del meeting è stata ufficializzata, proprio in queste ore, attraverso una comunicazione inviata al Comune di Ferrara dalla segreteria del Dipartimento Turismo del Mipaaft.
Rammaricato il sindaco leghista della città, Alan Fabbri, che ricorda a Estense.com i «notevoli sforzi organizzativi compiuti dall’amministrazione per svolgere il tutto alla perfezione, nonostante i tempi stretti».
Il primo cittadino lascia aperta la porta sul futuro: «Auspichiamo che il governo che si andrà a costituire – dichiara – possa individuare ancora nella nostra città il luogo per realizzare altre importanti manifestazioni su questi temi strategici per la nostra economia e per la crescita del territorio».
Tra le ipotesi in piedi, in queste ore, c’è comunque anche quella di uno slittamento di data del Meeting, non fosse altro per mantenere la volontà di un costruttivo confronto fra tutti gli attori della filiera che, al di là delle vicende politiche, appariva ed appare ancor oggi una apprezzabile iniziativa.
Nel programma preliminare del meeting, abbozzato a fine luglio, erano previsti tavoli specializzati di discussione con centinaia di stakeholder (t.o., adv, vettori, albergatori) ed esperti di settore, con la fattiva partecipazione di istituzioni nazionali, regionali, associazioni di categoria e ovviamente di imprese turistiche. In particolare, si stava ragionando sull’organizzazione di veri e propri seminari sulla qualità dei servizi, di normative e regolamentazione dei sistemi, di turismo accessibile e di promozione e marketing.
Ferrara, vale la pena ricordarlo, è la città natale di Dario Franceschini, già ministro del Mibact e che viene ora indicato come possibile vice premier nel Conte bis.

Story 79
Costa Crociere, nuova formula e più destinazioni per PasseparTour
Con l’estensione a nuove destinazioni e la possibilità di prenotare il pacchetto versando un piccolo anticipo in agenzia, Costa Crociere rafforza la propria offerta sulle escursioni con una nuova formula, completamente rivisitata, della promozione PasseparTour.
Disponibile finora solamente per le crociere nel Mediterraneo, l’offerta viene estesa anche alle crociere negli Emirati Arabi con Costa Diadema e nei Caraibi con Costa Favolosa e Costa Magica. Inoltre, gli ospiti Costa hanno ora la possibilità di garantirsi l’acquisto del pacchetto escursioni versando in adv un acconto minimo al momento della prenotazione.
La nuova formula PasseparTour permette di acquistare per le crociere nel Mediterraneo, negli Emirati e nei Caraibi fino a 5 escursioni di mezza giornata scegliendo tra un’ampia selezione di esperienze. Valida per le tariffe All-Inclusive e Deluxe, la promozione è commissionabile per le agenzie sul valore dell’intero pacchetto e garantisce agli ospiti un risparmio fino al 70% sul prezzo da catalogo delle escursioni e un ulteriore sconto del 25% sull’acquisto di quelle non incluse in PasseparTour.
«Abbiamo esaudito il desiderio espresso dalle adv di poter offrire PasseparTour ai propri clienti anche su altre destinazioni strategiche come gli Emirati e i Caraibi, oltre che sul Mediterraneo. Per questo, siamo convinti che sarà un’offerta di grande successo – spiega il direttore commerciale Italia di Costa, Daniel Caprile –. Abbiamo voluto anche innovare la formula di pagamento per convincere il cliente sin da subito ad attivare l’opzione PasseparTour. I riscontri ci dicono che la soddisfazione dei clienti Costa per le crociere nel Mediterraneo è molto elevata. Per questo motivo, continueremo a puntare e a rafforzare sempre più l’offerta sulle escursioni».

Story 80
Buy Lazio, oltre 1.800 appuntamenti per settanta buyer esteri
Sono oltre 1.800 gli appuntamenti schedulati tra i 70 buyer esteri provenienti da 21 mercati internazionali e i 166 seller per finalizzare accordi e contratti: sono i numeri più eclatanti di Buy Lazio, workshop promosso dall’Unione delle Camere di Commercio del Lazio in collaborazione con Enit e Regione Lazio, in corso a Roma.
«Una kermesse operativa – ha commentato Lorenzo Tagliavanti, presidente di Unioncamere Lazio – giunta alla sua 22ª edizione. Ed è proprio questo numero di stagioni dell’evento a dimostrare la sua valenza. Molti buyer interpellati l’hanno definito un “momento irrinunciabile” per programmare nuove offerte incoming del nostro territorio regionale, ricco di luoghi d’arte, terme, mare, montagna. Si tratta del marketplace ideale per suggerire nuove opportunità agli operatori».
Gli ha fatto eco Vincenzo Peparello, cordinatore tecnico di Buy Lazio, che si è soffermato su altri significativi numeri del workshop: «In tutti questi anni Buy Lazio ha ospitato 1.356 buyer da oltre 40 Paesi del mondo e ha permesso a circa 3.400 seller di presentare le loro offerte. La piena soddisfazione del 68% degli operatori esteri interpellati circa il format di questo evento, è la riprova che si tratta ormai di un appuntamento d’obbligo per gli attori dalla domanda e offerta dell’incoming laziale. Inoltre, la digitalizzazione del workshop che ha permesso di schedulare appuntamenti e profilare i partecipanti, rappresenta un valido e ormai insostituibile strumento operativo».

Story 81
Ixpira affida a Giorgio Denarosi le vendite per il Nord Italia
Giorgio Denarosi è il nuovo responsabile vendite per il Nord Italia della piattaforma Ixpira. La new entry, con la sua trentennale esperienza nel tour operating – dapprima come addetto gruppi e booking, poi nel settore programmazione ed infine come commerciale – sarà un’importante risorsa operativa della divisione commercializzazione, a supporto di tutte le attività del comparto sales.
La presenza di Giorgio Denarosi va ad integrare la struttura dei referenti sul territorio attualmente composta da: Luca Pagani per la Lombardia, Nives Pesic per il Lazio, Pierluigi Calandrelli per la Campania, Luca Renzi per Umbria, Marche e Toscana e Giovanni Vacanti per la Sicilia. Per le restanti regioni, Ixpira si avvale della collaborazione dei professionisti Trustforce per ampliare su tutto il territorio nazionale la diffusione commerciale dei propri prodotti e servizi.
Giorgio Denarosi presenzierà alla serata Ixpira On The Road organizzata a Monza il 26 settembre.

Story 82
Assicurazioni, il 70% delle adv ora include l’annullamento
Da I4T arriva un vero e proprio “barometro” delle coperture assicurative. Un’indagine che riguarda le polizze maggiormente acquistate attraverso la piattaforma trade nel mese di giugno.
Il dato più significativo è il netto ritorno della copertura annullamento: in più del 70% dei casi, infatti, gli agenti hanno optato per le cosiddette polizze “medico, bagaglio e annullamento”, già comprensive quindi della garanzia valida in caso di rinuncia e/o interruzione del viaggio. Un dato in controtendenza rispetto al passato, quando si privilegiava la copertura medico/bagaglio, abbinata all’offerta di una polizza facoltativa contro l’annullamento.
Cambia anche l’incidenza del fattore “destinazione”: contrariamente alle aspettative, il 70% delle polizze “medico, bagaglio e annullamento” emesse si riferisce a viaggi in Europa e Mediterraneo. Le destinazioni “Mondo escluso Usa e Canada” e “Mondo incluso Usa e Canada” si spartiscono quasi equamente il restante 30%, sfatando il mito in base al quale le agenzie consigliano l’annullamento solo nel caso di viaggi costosi, generalmente sul lungo raggio.
Il cambio di atteggiamento degli agenti si riflette anche sulle vendite delle polizze medico/bagaglio, con la crescita della componente “Europa e Mediterraneo”, arrivata a rappresentare il 20% del totale.
«Le agenzie – dichiara Giovanni Giussani, direttore commerciale I4T – cominciano a rendersi conto del valore della copertura assicurativa anche al di fuori delle destinazioni dove è obbligatoria o fortemente consigliata, superando il luogo comune in base al quale l’assistenza medica in Europa e in Italia non sarebbe necessaria. Se il cliente, ad esempio, prende una malattia infettiva nel corso della vacanza, potrebbe essergli negato l’imbarco per il viaggio di ritorno e questo renderebbe necessario un prolungamento forzato del soggiorno e l’acquisto di un nuovo titolo di viaggio. Allo stesso modo, se il cliente si rompe una gamba e deve viaggiare in aereo, potrebbe avere la necessità di riservare due posti: la polizza medico/bagaglio interviene in tutti questi casi, sollevando cliente e agenzia da oneri imprevisti».
Si segnala, poi, la crescita di I4Flight, la copertura valida in caso di cancellazione imprevista del volo di andata da parte del vettore. Bene infine le soluzioni assicurative per i gruppi che, in linea con le aspettative, risultano stipulate nella maggior parte dei casi sulle destinazioni europee, seguite dall’Italia e, solo in minima parte, dal resto del mondo.
«Anche se si tratta di dati parziali – conclude Christian Garrone, responsabile intermediazione assicurativa I4T – emergono già i segnali di una sensibilità maggiore, che denota una vera e propria mentalità assicurativa orientata alla tutela dal rischio. Rispetto al passato, gli agenti promuovono il prodotto assicurativo indipendentemente dalla tipologia di viaggio da assicurare e lo considerano non solo una fonte di ricavo ancillare, ma anche uno strumento per tutelare il proprio business, specialmente alla luce delle nuove norme sui pacchetti. Stiamo cominciando a raccogliere gli effetti dell’Idd, direttiva che ha avuto sicuramente il pregio di migliorare la comunicazione, la trasparenza e la conoscenza del prodotto assicurativo legato al settore dei viaggi».

Story 83
Gattinoni & Co. recluta Canevaro come head of content
Gattinoni & Co., la società del Gruppo Gattinoni che accorpa le divisioni Incentive&Event, Communication, Healthcare e Made in Italy, prosegue nella strada dell’inserimento di figure specifiche nel team capitanato dal direttore creativo Samuele Rasola.
L’ultima new entry è Valerio Canevaro che assume il ruolo di head of content.
Classe 1978, è stato prevalentemente creative coordinator & copywriter, si è occupato di ideazione di eventi, viaggi incentive, convention, team building e comunicazione integrata, maturando una lunga carriera in aziende quali Sinergie (Sg Holding), Newton Lab, Aim Group International, Aida Partners (Gruppo Ogilvy), Allianz Spa.
Canevaro è stato anche autore televisivo. Per Rai2 dei programmi “Detto Fatto” e “The Voice”; per Real Time “I colori dell’amore” e “Ostetriche” prodotti da Discovery Channel; per Sky1 “Satira Selvaggia” condotto da Selvaggia Lucarelli.
«Lavoreremo insieme per la tutela della qualità dell’idea, dedicando sempre più attenzione alla parte concettuale, che risulta essere elemento imprescindibile alla base di un buon prodotto creativo, sia esso un evento, una convention o un incentive», commenta il direttore creativo Samuele Rasola.
«Cosa porto in Gattinoni? Tante e differenti esperienze, il coraggio di osare, l’aver sviluppato la tecnica di comprendere rapidamente ed empaticamente gli input del cliente, sviluppandoli in modo da esaltare i suoi desiderata. Cosa mi aspetto? Entusiasmo, voglia di fare, opportunità di crescere; concetti rari da trovare nelle agenzie e che ritengo il Gruppo Gattinoni possa offrire a me e a tutte le risorse che ne fanno parte», sono le prime parole di Valerio Canevaro dopo il suo ingresso in azienda.

Story 84
Avis Budget nomina Rankin presidente internazionale
Avis Budget Group ha nominato Keith Rankin presidente dell’area internazionale, che include Europa, Medio Oriente, Africa (Emea), Asia, Australia e Nuova Zelanda.
Il manager ha iniziato la sua carriera in Avis nel 1998, dove ha guidato il financial planning department. Nel 2000 è stato coinvolto nell’acquisto di aziende Avis in Norvegia e Svezia, poi nominato chief executive di Avis Car Rental Southern Africa nel 2004.
«Il mondo della mobilità sta cambiando, accentuato dal progresso della tecnologia e dalla necessità del consumatore di vivere un’esperienza sempre più su misura e personalizzata. In tutta la regione internazionale – e in tutto il mondo – ci stiamo trasformando come azienda non solo per far parte di questo cambiamento, ma per avere una voce autorevole nel futuro della mobilità», ha dichiarato Rankin.
«Stiamo rendendo la customer journey più trasparente, conveniente, personalizzata e senza interruzioni – ha aggiunto – Dalle nostre app mobili Avis e Zipcar alle auto connesse e nuove offerte e processi, ci concentriamo sul fornire mobilità on demand dove e quando serve. Sono entusiasta di far parte del Gruppo mentre continuiamo a lavorare per rendere queste innovazioni realtà».

Story 85
Egitto, esteso per tre mesi lo stato di emergenza
Per l’Enac non c’è alcun pericolo. Nonostante la decisione presa la scorso weekend da British Airways di sospendere per una settimana i voli verso Il Cairo a causa di non meglio precisate minacce terroristiche, per l’Ente nazionale per l’aviazione civile i passeggeri italiani possono continuare a volare verso l’Egitto senza paure.
“Al momento non sono state diramate dalle competenti autorità di prevenzione al terrorismo informazioni che comportino l’adozione del provvedimento di sospensione”, si legge in una nota dell’Ente diramata in risposta alla richiesta dell’associazione nazionale piloti di sospendere i voli da e verso Il Cairo.
Una decisione, quella di continuare a raggiungere l’Egitto via aria, condivisa anche da tutti gli altri Paesi dell’Unione Europea, e non solo; come dimostra il fatto che nessuna compagnia, pur dichiarando di “continuare a monitorare” l’evolversi della situazione, ha deciso di interrompere gli operativi. La stessa Lufthansa, dopo avere imposto anch’essa lo stop ai propri voli durante la giornata di sabato, ha invece ripreso regolarmente tutte le operazioni.
Eppure, nel Paese mediorientale la situazione rimane tesa, soprattutto nel parte nord orientale, con il presidente Abdel Fatah Al-Sisi che emesso un decreto che rinnova lo stato di emergenza in tutta la nazione per i prossimi tre mesi (con decorrenza da giovedì 25 luglio).
Un analogo provvedimento è stato preso anche dal primo ministro, Mostafa Madbouli, che ha indetto il coprifuoco in alcune specifiche aree della parte settentrionale della penisola del Sinai (dalla località Tal Rafah, ad est, fino al confine; e da Awja fino a Mount Halal).
La Farnesina, dal canto suo, invita gli italiani a non fare viaggi in Egitto con “destinazioni diverse dai resort in Mar Rosso (Sharm el Sheikh, Marsa Alam, Berenice, Hurghada) e nella costa nord (Marsa Matrouh, El Alamein)”, dove per ora non ci sono elementi di criticità. Sconsigliate “fortemente” anche le escursioni.

Story 86
Nessuno vuole Aigle Azur, chiusura a un passo
Aigle Azur ai titoli di coda. Sembra accelerare clamorosamente la fine della seconda compagnia aerea francese. Dopo i dissidi tra gli azionisti e l’accertamento dei guai finanziari, il vettore potrebbe chiudere le operazioni già a partire dalla prossima settimana.
Secondo il direttore generale, Frantz Yvelin – che ha annunciato in televisione le sue dimissioni – martedì prossimo, 10 settembre, potrebbe essere l’ultimo giorno di attività del vettore, a meno che qualche investitore non bussi alla porta della compagnia evitando così il licenziamento di oltre 1.000 dipendenti.
«Negli ultimi due anni ho fatto il possibile per salvare la compagnia, garantendo oltre il 90% degli impieghi, questo però non è stato avallato dai sindacati», ha detto Yvelin in diretta al canale televisivo Bfm. In realtà, la deadline per presentare un’offerta per Aigle Azur sarebbe il 15 settembre, ma al momento non c’è stata nessuna minima manifestazione d’interesse. La risoluzione più probabile della vicenda vedrebbe, purtroppo, la compagnia fallire con altri vettori pronti ad accaparrarsi slot, aerei e personale nel formato “spezzatino”, simile alla risoluzione del fallimento airberlin.
La holding Iag e Air France sarebbero in lizza per spartirsi le spoglie del vettore, con la compagnia francese interessata ai voli da Parigi all’Algeria (core business di Aigle Azur, ndr) e ai numerosi slot presso l’hub di Orly. La holding anglo-britannica invece vorrebbe portare gli asset francesi in seno a Vueling.

Story 87
Airbnb acquisisce Urbandoor:
assalto al business travel
Dopo il lusso, le Ota, gli eventi, è tempo di investire nel business travel per Airbnb. Il gigante californiano dell’ospitalità ha acquisito, infatti, Urbandoor, uno dei maggiori marketplace di affitti di appartamenti e condomini per i viaggi d’affari.
Infatti, dopo aver scosso le fondamenta del mercato dell’ospitalità in pochi anni, nell’ultimo periodo Airbnb ha iniziato a gettare le basi per la diversificazione del business. Solo nell’ultimo anno, per esempio, ha acquisito HotelTonight entrando nel terreno delle Ota, ha investito nella catena indiana Oyo Rooms, ha lanciato le Adventures travestendosi da tour operator, ha presentato il portale per gli alloggi di lusso Luxe e si prepara a entrare in Borsa entro fine anno.
Il segnale è chiaro, quindi: Airbnb dopo aver dominato il settore leisure, ora vuole rosicchiare quote di mercato nel business travel, potenziando il settore “For Work” – prima chiamato Airbnb for Business – che rappresenta il 15% di tutte le prenotazioni sulla piattaforma (ed è cresciuto del 300% negli ultimi tre anni, ndr).
Le cifre dell’acquisizione non sono state svelate, ma il team di Urbandoor sarà interamente assorbito da Airbnb. Urbandoor gestisce prevalentemente gruppi di appartamenti (condomini piuttosto che singole case) e intere strutture dedicate agli affitti a lungo termine per le trasferte dei businessman ed è presente in 1.500 città e in circa 60 Paesi nel mondo.
Con questa acquisizione, inoltre, Airbnb apre subito le sue porte alle oltre 500mila società che già lavorano con Urbandoor per pianificare i loro viaggi d’affari. E si presenta con una veste sempre più bleisure, ovvero una piattaforma che unisce sia il contenuto adatto ai manager in viaggio, sia alla parte più fun o relax delle loro trasferte. Tutto in un solo portale, ovviamente.

Story 88
Il Mibact su Thomas Cook: «Verifica su italiani bloccati all’estero»
È alta l’attenzione da parte delle autorità italiane rispetto al crac di Thomas Cook Group. Sul tema è intervenuta anche la neo sottosegretaria del Mibact, Lorenza Bonaccorsi, che in una nota diffusa in queste ore ha dichiarato “Stiamo seguendo insieme al ministero degli Esteri le ripercussioni del fallimento Thomas Cook per verificare se ci sono nostri connazionali bloccati all’estero e, nel caso, dare loro assistenza attraverso l’Unità di Crisi della Farnesina che si è subito attivata. Stiamo anche verificando gli effetti e i danni per le imprese e i lavoratori del settore turistico italiano”.
È sempre di poche ore fa la conferma delle autorità britanniche (fonte Bbc) che i turisti-clienti da rimpatriare, da varie parti del mondo, sarebbero circa 630mila e il costo del loro rientro si aggirerebbe sui 550-600 milioni di euro.

Story 89
Alitalia, ipotesi mini proroga con il nuovo governo
Possibile rinvio, anche se breve, per l’offerta finalizzata al salvataggio di Alitalia: lo slittamento potrebbe essere di soli quindici giorni, dal 15 al 30 settembre, non fosse altro per permettere al nuovo inquilino del ministero dei Trasporti del governo Conte bis, Paola De Micheli, di prendere visione della complessa situazione.
Intanto, secondo quanto riportato nei giorni scorsi dai media economici, non si arresta l’emorragia di liquidità della compagnia aerea che continua a perdere circa 40 milioni di euro al mese che a conti fatti, a fine anno, toccherà la cifra di 500 milioni, più della metà del prestito ponte incassato dal governo Gentiloni.
Di certo si dovrà comunque attendere la convocazione dell’amministratore delegato del Gruppo Fs, Gianfranco Battisti, capofila della cordata di salvataggio, da parte del neo ministro dei Trasporti e Infrastrutture e comprendere le reali intenzioni di questo esecutivo circa il “nodo Atlantia” che passa anche attraverso le concessioni autostradali in stand by.
Con il nuovo inquilino del Mef, Roberto Gualtieri, sarà poi interessante verificare se ci saranno veti o possibili indicazioni intorno al nome dell’ad della nuova Alitalia, Ad oggi rimangono ipotizzate le candidature di Stefano Paleari (già commissario del vettore), di Alfredo Altavilla (ex numero due di Fca) e di Roberto Scaramella (ex ad di Meridiana), ma si fanno anche i nomi di Fabio Lazzerini (attuale direttore commerciale dell’aerolinea) di Ugo De Carolis (ad di Aeroporti di Roma) e di Giancarlo Zeni con una lunga esperienza nel trasporto aereo (dalla vecchia Alitalia a Blu Panorama).

Story 90
Columbus premia le agenzie, campagna al via il 1° ottobre
Al via il 1° ottobre la campagna “E lasciati premiare” di Columbus Vacanze indirizzata alle agenzie di viaggi italiane.
Per le prime pratiche confermate il tour operator di casa Primarete mette in palio computer Dell (viaggi fino a 6.000 euro), auricolari Bose (fino a 4.000 euro), FitBit Inspire Tracker per il monitoraggio del sonno e non solo (fino a 3.000 euro).
La campagna è valida per le prenotazioni effettuate fino al 30 novembre 2019 per viaggi da ottobre 2019 a maggio 2020 in tutte le destinazioni Columbus.
«L’iniziativa fa parte di un piano d’incentivazione a lungo termine per le adv. Un atto di ringraziamento per tutti quelli che hanno creduto fin da subito alla nuova Columbus e che dimostrano fiducia nella società. L’obiettivo è riportare il brand a un ruolo da protagonista sul mercato», dichiara il direttore generale del t.o. Stefania Distefano.

Story 91
Travalyst, il principe Harry testimonial del turismo sostenibile
Lotta all’impatto dell’industria dei viaggi sui cambiamenti climatici, maggiore salvaguardia della fauna selvatica, protezione dell’ambiente nelle principali località turistiche, miglioramento delle condizioni delle comunità locali attraverso il turismo. Sono gli obiettivi di Travalyst, progetto di turismo sostenibile lanciato dal principe Harry in collaborazione con partner del calibro di Booking, TripAdvisor, Skyscanner, Visa e Ctrip, la più grande compagnia di viaggi cinese. Per la prima volta i maggiori colossi del settore uniscono le forze in un’iniziativa globale che cerca di cambiare per sempre l’impatto dei viaggi.
«Voglio iniziare con un po’ di retroscena sul motivo specifico per cui sono qui oggi – ha affermato il Duca del Sussex alla conferenza stampa di lancio, in una dichiarazione rilanciata anche sul suo profilo Instagram – Perché non sono un esperto di turismo o di affari, ma attraverso i miei viaggi ho osservato la relazione unica tra comunità e ambiente e ho notato qualcosa di allarmante. Non c’era la simbiosi o la connessione che dovevano esserci e volevo capire perché. Sono una di quelle persone abbastanza fortunate da avere una piattaforma e voglio usarla per affrontare problemi difficili, nella speranza di trovare soluzioni … ed è così che è nato Travalyst».
Crasi delle parole inglesi travel e catalyst, Travalyst è un movimento volto a trasformare il futuro dei viaggi, mettendo al centro le comunità e consentendo ai consumatori di fare scelte più rispettose dell’ambiente durante il viaggio. Un obiettivo reso realistico dal coinvolgimento di organizzazioni con operazioni in quasi tutti i paesi, con centinaia di milioni di clienti che usano i loro prodotti ogni giorno e relazioni commerciali in tutto il mondo. Una massa critica necessaria per catalizzare il reale cambiamento del sistema nel settore dei viaggi, a vantaggio di destinazioni, comunità ed ecosistemi.

Story 92
Totoministri, Franceschini vice premier con delega al Turismo
Per Dario Franceschini sarebbe un ritorno al futuro. Nel totoministri che sta letteralmente impazzando in queste ore, infatti, sta prendendo corpo l’ipotesi di nominare Franceschini (Pd) e Vincenzo Spadafora (5 Stelle) quali vice premier da affiancare al presidente del Consiglio Giuseppe Conte.
In questa ipotesi, dal momento che Maurizio Martina – anche lui del Partito Democratico – viene dato quasi per certo al Mipaaf(t), Franceschini potrebbe richiedere e ottenere la delega al turismo, con un conseguente upgrade per l’intero comparto che, con tale formula, rientrerebbe nelle competenze dirette di Palazzo Chigi, andando anche oltre a quanto previsto dalla legge delega sul turismo ancora all’esame del Senato.
La delega potrebbe avere l’avallo del Movimento 5 Stelle per l’esperienza acquisita da Franceschini all’ex Mibact nel precedente governo Gentiloni e per gli apprezzamenti raccolti riguardo ad alcuni provvedimenti, primo fra tutti il tax credit per gli alberghi che il suo successore, il ministro del Mipaaft, Gian Marco Centinaio, non era riuscito a rifinanziare.
Viste le perplessità espresse da alcuni esponenti del Pd (e anche di alcuni pentastellati) circa l’accorpamento del turismo al ministero delle Politiche agricole, voluto fortemente dalla Lega nel precedente governo, il passaggio di mano della gestione del turismo alla vice presidenza del Consiglio potrebbe rappresentare anche un’accelerazione nel varo di alcune misure strategiche per il comparto.
Appare invece difficile la riconferma di Danilo Toninelli ai Trasporti, viste le crescenti polemiche degli ultimi mesi, dove appare in pole position, secondo le agenzie di stampa, il fedelissimo di Di Maio Stefano Patuanelli. Al Mise, invece, potrebbe andare la vice segretaria del Pd Paola de Micheli.

Story 93
Sporting Vacanze affida lo sviluppo vendite a Daniela Narici
Grande acquisto in casa Sporting Vacanze. Daniela Narici, tra le professioniste più brillanti e dinamiche del turismo, entra nel tour operator con l’incarico di responsabile sviluppo vendite Italia.
Laureata in Economia e Commercio, la neo manager ha costruito la sua carriera come promoter conquistando l’amicizia e la fiducia degli agenti di viaggi: nel suo curriculum l’impiego come sales del Lazio e poi area manager de I Viaggi del Ventaglio, poi il lavoro per Hotelplan, fino agli ultimi sette anni in cui ha rivestito l’incarico di business developer Centro Italia per Club Med.
Figura versatile, Daniela è stata anche docente di management turistico e autrice del “bestiario” turistico Scusi quanto costa l’escursione termica? Agenzie di viaggio sull’orlo di una crisi di nervi, che l’ha resa ancora più popolare tra gli adv.
Daniela Narici sarà operativa nella sede Sporting di Roma per supportare Il t.o. guidato da Andrea Vannucci e sarà affiancata da Andrea Zangelmi come sales coordinator per dare il proprio contributo nello sviluppo di nuovi progetti.
«Rivestire questo ruolo in azienda è ragione di orgoglio. Si prospetta una stagione entusiasmante», afferma la nuova responsabile sviluppo vendite.
«Sono molto soddisfatto di avere con noi una professionista con un curriculum come quello di Daniela, che andrà a integrarsi all’interno di una squadra nella quale questo ruolo era divenuto necessario per essere ancora più vicini al trade. Sono sempre stato convinto che gli investimenti in capitale umano siano un fattore cruciale per la nostra crescita e la scelta di Daniela è la migliore possibile per confermare questa strategia», commenta Vannucci.

Story 94
Cagliari hub della vela internazionale con Luna Rossa
Cagliari è la capitale mondiale della vela ed è pronta ad accogliere centinaia di addetti ai lavori e migliaia di turisti da tutto il mondo. Con il varo di Luna Rossa Prada Pirelli Team, previsto per il 2 ottobre al Molo Ichnusa, il capoluogo sardo si prepara ad allungare la stagione turistica fino all’America’s Cup 2021 che si svolgerà ad Auckland.
Gli altri equipaggi sono già arrivati e attendono Luna Rossa per iniziare a veleggiare. Francesco Mongelli, navigatore del team Luna Rossa Pirelli, vuole iniziare a sfilare sulle onde perché «il simulatore ci ha permesso di fare tanto, ma poi è il mare che dice se quello che fai è giusto o no».
Il Golfo di Cagliari, oltre ad essere il campo prova, ospiterà la prima delle tre gare della World Series, dal 23 al 26 aprile 2020, le altre due date sono ancora riservate ma chi avrà la meglio sfiderà, nel 2021 all’America’s Cup Match, il defender Emirates Team New Zealand.
Il sindaco di Cagliari, Paolo Truzzu, ritiene che l’evento sia una grande occasione per promuovere e confermare Cagliari come città metropolitana e turistica: «L’operazione Luna Rossa è duplice: da un lato crea un hub della vela internazionale come punto di riferimento per appassionati e per professionisti, dall’altro opera un grande richiamo sui mercati internazionali».
La città si prepara ad accogliere i turisti con una programmazione ricca di eventi artistici, letterari e culturali e saprà offrire «organizzazione e professionalità», conclude il primo cittadino.
Per i vertici di Federalberghi si tratta di «una grande occasione. Nella zona – vale la pena ricordarlo – ci sono circa 200 strutture alberghiere (di cui 4 a cinque stelle e 27 a quattro stelle), oltre al comparto extralberghiero con più di 6.000 posti letto e con un modello di accoglienza già sperimentato sia nella ricettività turistica che in quella sportiva di livello mondiale dal calcio, al tennis, al kite surf e al triathlon.

Story 95
Ryanair, il nuovo ceo è Eddie Wilson
Eddie Wilson è il nuovo amministratore delegato di Ryanair e succede a Michael O’Leary. Dopo la pubblicazione di un annuncio sul Financial Times per la ricerca del sostituto, il Gruppo irlandese ha scelto la soluzione interna per guidare la compagnia aerea. O’Leary non si farà da parte e ricopre, invece, il ruolo di ceo dell’intera Ryanair Holdings (che include i vettori Laudamotion, Buzz e Malta Air) almeno fino al 2024.
Il nuovo organigramma, che vede Wilson affiancare gli altri amministratori delegati delle tre compagnie e tutti e tra fare rifermento a O’Leary è già in vigore dal 1° settembre.
Wilson, entrato in Ryanair nel 1997, gestirà le operazioni quotidiane della compagnia aerea e dovrà affrontare alcune grane non ancora risolte: dalla Brexit al caso dei Boeing 737 Max, fino alla necessità di chiudere alcune basi oltre alla pianificazione avvenuta per l’inverno 2019-20.
Ryanair sembra quindi aver voluto premiare Eddie Wilson che, nel suo recente ruolo di chief people officer, ha passato gli ultimi due anni a negoziare con i sindacati di mezza Europa le nuove condizioni lavorative e i contratti di piloti e assistenti di volo.

Story 96
Leasys è sponsor della 23ª edizione del Cous Cous Fest
Leasys, società di noleggio a lungo termine, annuncia la sponsorizzazione come official carrier della 22ª edizione del Cous Cous Fest in programma a San Vito Lo Capo (Trapani) dal 20 al 29 settembre 2019. Leasys, presenti con i suoi mobility store negli aeroporti e nelle principali città dell’isola, ha messo proprio la Sicilia al centro di un progetto di valorizzazione del territorio.
La società, infatti, ha come obiettivo quello di raggiungere entro la fine del 2019 una copertura totale di circa 20 mobility store posizionati nelle più note località turistiche, culturali e commerciali della Sicilia al fine di soddisfare la crescente richiesta di servizi di mobilità a 360° grazie al car sharing peer to peer, al noleggio a breve, medio e lungo termine.
Cous Cous Fest è una festa di sapori e civiltà che celebra il piatto della pace e dell’integrazione. Un’appassionante gara internazionale assegna ogni anno il prestigioso titolo di miglior cous cous e nel ricco programma non possono mancare show cooking, degustazioni, spettacoli, approfondimenti culturali e concerti gratuiti con ospiti d’eccezione.

Story 97
L’Egitto ha un nuovo aeroporto. Italiani a mezzo milione
«L’Egitto chiuderà il 2019 con mezzo milioni di italiani. Merito del rilancio economico vissuto in questi mesi dal Paese». A dirlo è stato Hisham Badr, ambasciatore in Italia durante la cerimonia di Villa Savoia a Roma, organizzata in occasione della festa nazionale egiziana, dove era presente tra i partner commerciali la rappresentante delle agenzie di viaggi italiane, Ivana Jelinic, presidente di Fiavet nazionale.
Un evento a cui non ha preso parte nessun ministro del governo gialloverde, ma che ha visto in prima fila il senatore Maurizio Gasparri, e durante il quale è stato annunciato anche il soft opening dell’aeroporto internazionale della nuova capitale amministrativa dell’Egitto, che da metà 2020 sostituirà Il Cairo.
Situata a 45 chilometri a est dell’attuale capitale, tra il Canale di Suez e il Nilo, quella che per ora è stata ribattezzata Sisi’s City – dal nome del presidente Abdel-Fattah al-Sisi – è in attesa ancora di una denominazione ufficiale, ma prende concretezza con l’inaugurazione del nuovo scalo collocato a circa 70 km dal Cairo.
Si tratta di “prove generali”, riferisce l’agenzia Nova, riportando la notizia apparsa sul quotidiano egiziano Al Ahram, secondo cui “l’aeroporto servirà i residenti del Cairo, delle città di Shorouk, Badr, Heliopolis, della nuova capitale, di Suez, Ismailia e Port Said, e contribuirà allo sviluppo della zona economica del Canale di Suez”.
L’infrastruttura in fase di test per un mese è stata messa in piedi un un anno e comprende 45 edifici, una torre di controllo di 50 metri di altezza e ha una capacità di circa 300 passeggeri l’ora.

Story 98
Hubsolute rafforza l’hospitality con Barbara Baldacci
L’agenzia Hubsolute accoglie una nuova professionalità: Barbara Baldacci entra a far parte del team milanese per focalizzare sull’hospitality con il ruolo di senior advisor Hospitality & Venues business development.
«Il nostro focus sull’hôtellerie intende concentrarsi su strutture uniche nel loro genere come boutique hotel, maison d’hôtes, relais di charme e creare una collezione adatta alla clientela che ricerca accomodation esclusive e di nicchia, in destinazioni leisure», sintetizza la manager, specializzata in sviluppi commerciali ed espansione in nuovi mercati.
Con un background professionale nella direzione di sales team internazionali e nazionali, Barbara Baldacci è stata direttrice marketing, commerciale e comunicazione di Blu Hotels e della Leonardo Hotel Chain; di quest’ultima ha aperto il mercato dell’Hotel Nyx a Milano, con conseguente lancio del nuovo brand e concept di art hotel.
È stata, inoltre, responsabile del coordinamento delle attività di vendita e marketing dell’organizzazione dell’ufficio eventi del 5 stelle Boscolo Milano in Autograph Collection, dell’Excelsior Lido di Venezia, del resort La Bagnaia Golf Club di Siena e altre strutture alberghiere in destinazioni trainanti per il turismo in Italia.
Ha iniziato la carriera in Viaggi del Ventaglio come responsabile dell’ufficio Gruppi e Incentive, per formarsi come direttrice commerciale del Gruppo Bopa, tra le principali reti di agenzie di viaggio degli anni Novanta. Di quest’ultima costituì la business unit leisure, iniziata con cinque risorse e giunta a 110 collaboratori complessivi.
«Di Barbara ci è subito piaciuta la trasversalità delle competenze maturate in contesti pertinenti ai nostri ambiti: dal lusso al design, dall’albergo di nicchia alla struttura votata al Mice, oppure con caratteristiche wellness commenta il direttore marketing Ezio Dell’Orto – Non c’è target dell’ospitalità che le sia sfuggito nelle precedenti esperienze professionali e in questo momento di sviluppo per Hubsolute è il profilo che riteniamo possa aggiungere un importante tassello del puzzle per completare il disegno di un’agenzia eclettica ma concreta».

Story 99
Truffe online, Fiavet spinge sul Codice Etico delle agenzie di viaggi
Dopo l’ennesima disavventura di una coppia di Modena, che aveva prenotato online un albergo rivelatosi inesistente – ampiamente riportata dalla stampa emiliana – interviene Fiavet Emilia Romagna e Marche, che esprime la propria posizione sui media e segnala come da anni sia la federazione nazionale che le associazioni regionali evidenziano alle istituzioni regionali e nazionali che esistono concrete possibilità di incappare in disavventure per i consumatori che decidono di acquistare online, in autonomia, servizi turistici di vario tipo.
Nella nota diffusa a seguito della nuova truffa si sottolinea come Fiavet, da tempo, chieda ai propri associati, che sono sia agenzie di viaggi tradizionali che online, di sottoscrivere un Codice Etico per operare nella piena correttezza e legalità, tutelando ulteriormente i consumatori rispetto a quanto già la norma locale e nazionale fa.
Di fatto – si spiega nella nota dell’associazione regionale – le leggi nazionali, e quelle europee in primis, tutelano ampiamente il consumatore che compra un pacchetto turistico in agenzia di viaggi ma abbandonano il medesimo in situazioni d’ombra quando si approccia a un acquisto di un servizio turistico online, soprattutto se avviene su portali senza stabile organizzazione in Italia o appartenenti a società di diritto non comunitario.
«Proprio in queste settimane la Regione Emilia Romagna sta mettendo mano alla legge regionale in materia di organizzazione e vendita di viaggi e vacanze – ricorda il presidente di Fiavet Emilia Romagna e Marche, Massimo Caravita – E non vorremmo che si perdesse l’occasione di adottare norme tutelanti per il consumatore, come quelle suggerite dalla nostra associazione all’assessorato regionale al Turismo a più riprese. A tale fine, ribadiamo un accorato appello affinché si apra un tavolo di confronto per evitare che situazioni come quelle successe alla coppia modenese si ripetano in futuro».

Story 100
Reisenplatz, online la nuova piattaforma per t.o. e adv
Semplificare la costruzione dei pacchetti complessi e massimizzare i ricavi attraverso feature di nuova generazione: questo è l’obiettivo della nuova release di Reisenplatz, la piattaforma di booking online B2B specializzata nell’offerta di servizi turistici a tour operator e agenzie di viaggi. Online da questa settimana, è nata dal confronto diretto con i partner della filiera e sfrutta le più recenti innovazioni tecnologiche per offrire servizi evoluti, in grado di fare la differenza.
Si parte dalla gestione orizzontale del carrello, che permette di combinare più servizi della stessa linea di prodotto all’interno della medesima pratica. «Questa funzione – dichiara Norman Tassin, business developer Reisenplatz – è dedicata ai tour operator e alle agenzie che utilizzano la piattaforma per creare itinerari. Assemblando, ad esempio, più hotel nella stessa prenotazione, si ottiene un netto risparmio di tempo in tutte le fasi operative: preventivazione, prenotazione, registrazione contabile e gestione dei documenti di viaggio. Si tratta di un plus importante, che semplifica e velocizza il lavoro e che fidelizzerà ulteriormente i nostri partner».
L’altra novità riguarda la gestione amministrativa della pratica con la possibilità di scegliere tra la vendita al netto, adottato da tutte le piattaforme sul mercato, e l’intermediazione con fattura lorda intestata al cliente finale presso l’agenzia: «Nel caso dei servizi singoli – continua Tassin – optare per l’intermediazione consente di risparmiare l’iva normalmente prevista, con un vantaggio immediato in termini di convenienza per l’agenzia. Abbiamo attivato questa possibilità già da qualche mese ad un gruppo di clienti e, visto il successo, abbiamo deciso di estenderla a tutto il mercato».
Quanto al prodotto, l’offerta della nuova Reisenplatz si concentra su 4 canali di prenotazione: hotel, appartamenti, attività e noleggio auto. «Fino a ieri – dichiara Luca Adami, chief marketing officer – esisteva un trade-off tra la quantità di prodotto e la capacità di elaborazione dei dati. I motori inseriti nella nuova release della piattaforma permettono di estendere il numero degli hotel e dei contratti proposti, arrivando in certi casi a raddoppiare l’offerta con nuovi fornitori, a vantaggio della competitività».
Lo switch-off della vecchia piattaforma è previsto al momento per il 30 settembre: »La grafica user-friendly e le nuove funzioni creano un gap rispetto alla precedente versione – conclude Adami – ma abbiamo voluto dare ai nostri partner la possibilità di scegliere il momento più opportuno per il passaggio, mantenendole entrambe online per qualche settimana».

Story 101
Air Italy gold sponsor della Dinamo Basket fino al 2022
Air Italy rinnova il supporto alla Dinamo Basket confermando l’accordo di partnership per le prossime tre stagioni.
In questi anni la squadra si è posizionata ai vertici del basket italiano ed europeo, ha giocato ancora una volta, nella stagione appena trascorsa, un ruolo di primissimo piano, vincendo la Fiba Europe League e disputando i Play-off Scudetto, culminati in una eccezionale Finale Scudetto.
«Air Italy è estremamente felice e orgogliosa di essere nuovamente gold sponsor della Dinamo. Ai biancoblu ci unisce il medesimo obiettivo di essere eccellenti in quello che facciamo, di attraversare le difficoltà con uno spirito combattivo e positivo, come insegna la grande tradizione del basket e l’entusiasmo dei tanti supporter amanti di questo sport. Siamo orgogliosi di essere presenti con il nostro nuovo brand a tutti gli eventi e di arricchirlo di valori come la passione per lo sport e la sana competizione, condivisi con tutto il team Dinamo gli spettatori presenti in ogni città», ha affermato Rossen Dimitrov, chief operating officer di Air Italy.

Story 102
Uragano Dorian, l’industria delle crociere sostiene le Bahamas
Continua la conta dei danni dell’uragano Dorian alle Bahamas. Le vittime accertate sono oltre 43 e si parla anche di più di 5.500 dispersi.
Il mondo del turismo e della crocieristica esprime solidarietà nei confronti della popolazione colpita, con aiuti concreti.
Il Gruppo Msc ha inviato nei giorni scorsi una delegazione composta dai senior manager del team statunitense e dai vertici di Msc Foundation, nella capitale Nassau, con l’obiettivo di identificare tempestivamente – con le autorità e le organizzazioni di soccorso locali – le esigenze prioritarie a cui far fronte.
La missione è servita a comprendere come concretamente supportare, nel breve e nel lungo periodo, le necessità di finanziamento della popolazione locale e delle imprese, nell’ambito del processo di ricostruzione a seguito del passaggio dell’uragano Dorian.
Ci sono stati colloqui preliminari su come le divisioni del Gruppo – dal cargo alle crociere, nonché la Fondazione – possano supportare, coordinare e presiedere gli aspetti logistici chiave per agevolare gli interventi di soccorso immediati e più a lungo termine, oltre al loro finanziamento. «È straziante vedere l’impatto e la devastazione che l’uragano Dorian ha portato dietro di sé sulle Bahamas e sulla popolazione – ha detto Gianluigi Aponte, presidente esecutivo e fondatore del Gruppo Msc – La nostra è un’azienda familiare che opera nel mare da oltre 300 anni, siamo determinati nel voler sostenere i soccorsi e le operazioni di ricostruzione, sia nell’immediato che nel lungo periodo. Le nostre attività sono state a lungo legate a doppio filo alla storia di questo Paese e alla sua gente. Vogliamo poter contribuire in tutti i modi possibili, sostenendoli nella ricostruzione e mettendo a disposizione le nostre capacità operative».
In questa fase iniziale, oltre a fornire e consegnare beni di prima necessità, gli sforzi di Msc si concentreranno sulla realizzazione di alloggi modulari prefabbricati semipermanenti per la popolazione delle aree più colpite dall’uragano e sulla messa a disposizione di navi cargo in servizio dagli Stati Uniti a Freeport e Marsh Harbour, principale porto container delle Isole Abaco.
Sostegno alle Bahamas anche da parte di Norwegian Cruise Line, che ha annunciato il rilancio di Hope Starts Here, la campagna di raccolta fondi in partnership con All Hands and Hearts a sostegno delle vittime di uragani. La compagnia ha dichiarato il suo impegno diretto con una prima donazione di 1 milione di dollari per contribuire alla contingente fase di soccorso per le persone colpite.
Ncl ha promesso inoltre che i fondi raccolti saranno utilizzati negli sforzi di ricostruzione delle isole, compresa la rimozione dei detriti, la consegna di beni di prima necessità e la costruzione di rifugi temporanei.
«I nostri cuori si stringono attorno alle vittime del devastante passaggio dell’uragano Dorian sulle Bahamas – ha affermato Frank del Rio, president and chief officer di Norwegian Cruise Line Holdings – Abbiamo navigato attraverso queste isole per oltre 50 anni e ci sentiamo in dovere di aiutare la loro meravigliosa popolazione travolta da un evento senza precedenti. Grazie alla collaborazione con All Hands and Hearts, promettiamo di destinare tutte le donazioni a sostegno degli sforzi di ricostruzione del Paese».
Norwegian Cruise Line Holdings si sta anche coordinando con le autorità locali delle Bahamas per fornire il primo supporto necessario alle aree colpite il più rapidamente possibile. Il 5 settembre, la Norwegian Breakaway è salpata da Miami portando con sé gli aiuti donati dalla compagnia e dai suoi dipendenti, oltre a quanto raccolto dalla città di Miami, dalla Baptist Health South Florida, dalla 305 Gives Back Foundation e da altre organizzazioni con sede a Miami. Quanto raccolto sarà portato a Nassau, a Great Harbour Cay e all’isola privata Great Stirrup Cay.
Royal Caribbean e Disney Cruise Line – che hanno entrambe alle Bahamas le proprie isole private – hanno impegnato 1 milione di dollari ciascuna in aiuti umanitari.
Royal Caribbean si è attivata subito nelle operazioni di sostegno: la sua nave Empress of the Seas ha offerto 20mila pasti giornalieri preparati dal personale di bordo alla comunità di Gran Bahama; nei giorni successivi, le altre navi della flotta, Symphony of the Seas, Celebrity Equinox e Mariner of the Seas, hanno offerto pasti e altri generi di conforto. Inoltre, la compagnia di crociere – che impiega circa 500 persone tra la sua isola CocoCay e il cantiere di Grand Bahama – ha organizzato navi container con forniture di primo supporto e attrezzature, tra cui 47mila bottiglie d’acqua, 362 generatori, 250 teli, 2.322 metri quadrati di compensato, 55.400 pannolini e altri generi da distribuire alla popolazione. «Non possiamo cancellare il terribile ricordo di Dorian, ma possiamo iniziare a migliorare le cose adesso», ha dichiarato Richard Fain, chairman e ceo di Royal Caribbean.
La Carnival Foundation, assieme ai nove brand delle compagnie di crociera del Gruppo, donerà 1 milione di dollari in aiuti alle isole. Un altro milione arriverà dalla Micky and Madeleine Arison Family Foundation.
Carnival sta inoltre raccogliendo e consegnando cibo e aiuti ai centri delle contee di Broward, Miami-Dade e Palm Beach, in Florida, destinati alla popolazione delle Bahamas: Tropical Shipping si occuperà di stock, spedizione e consegna dei beni al Bahamas National Emergency Management Agency; Carnival coprirà i costi dell’operazione.

Story 103
Ryanair-Codacons, arriva il mediatore anti contenzioso
Si chiama Adr – Alternative Dispute Resolution ed è la piattaforma che consentirà di gestire i reclami dei passeggeri-clienti italiani di Ryanair attraverso la consulenza e il coordinamento del Codacons per la mediazione sui reclami contemplati dalla regolamentazione Eu261. È il frutto della partnership siglata dalla compagnia low cost con la principale associazione di rappresentanza dei consumatori italiani e presentata a Roma.
In buona sostanza, con questa piattaforma verrà fornito ai clienti-passeggeri un meccanismo indipendente per la risoluzione e la certezza che i loro reclami vengano gestiti secondo standard professionali, in linea con la direttiva europea.
«È un passo che abbiamo compiuto – ha spiegato nel corso della presentazione Kenny Jacobs, chief marketing officer di Ryanair – per testimoniare la volontà del vettore di alzare l’attenzione nei confronti dei clienti nel nostro terzo principale bacino d’utenza. Uno sforzo fatto anche dopo le note vicende sulla nostra ondivaga policy bagagli che in passato, a causa di ripetute correzioni, aveva disorientato i passeggeri. Posso dire che ora non modificheremo più le regole, perché la nuova regolamentazione ha prodotto benefici in termini di puntualità (oltre il 90% dei voli in orario) e ha ridotto sensibilmente le code ai gate».
Una volontà apprezzata da Carlo Rienzi, presidente di Codacons, che ha aggiunto: «Si tratta di una partnership molto significativa perché riguarda la prima compagnia aerea operante in Italia con oltre 41 milioni di pax-utenti e la prima organizzazione di rappresentanza dei consumer nel nostro Paese. Questo non vuol dire che Codacons chiuderà un occhio su eventuali “bricconerie” di Ryanair, al contrario saremo sempre vigili affinché i diritti dei passeggeri vengano rispettati proprio in considerazione del volume di clienti che può vantare la compagnia. E potremmo anche adottare la procedura, già attuata sulle autostrade, del nostro mistery client a bordo degli aerei Ryanair, per monitorare e rilevare anomalìe nei servizi del vettore. Ma il fatto che Ryanair abbia fortemente voluto questo accordo, vuol dire che intende operare al meglio per la soddisfazione del passeggero. Per il momento, comunque, lavoreremo con impegno per supervisionare questa forma di mediazione al fine di prevenire e ridurre i contenziosi».
La piattaforma Adr è già stata adottata in Francia, Germania, Regno Unito e Polonia con crescente consenso tra i passeggeri. E che ci sia bisogno di una politica di prevenzione nei contenziosi aerei lo dimostra anche una indagine generale sul trasporto aereo in Europa, resa nota da Codacons proprio nel corso della presentazione della partnership, dove l’Italia appare al 4° posto nella classifica di voli in ritardo o cancellati (quasi 102mila) con un’incidenza del 24% sul totale dei voli. Vale a dire, un passeggero su quattro ancora oggi rimane vittima di ritardi o cancellazioni, con un valore di indennizzi pari a 286 milioni di euro. Per inciso, il primato negativo nei disservizi aerei europei è ad appannaggio della Germania con 181mila voli in ritardo o cancellati e una incidenza del 29% sul totale.
Riguardo all’attività operativa di Ryanair, Chiara Ravara, head sales marketing del vettore, ha evidenziato la strategia nel mercato italiano: «Una mission basata sulla regionalità e stagionalità lunga, grazie ai 29 aeroporti italiani serviti con 450 rotte e 67 aeromobili basati sul territorio italiano. Una capillarità che la rende anche uno dei maggiori attori per il turismo italiano».
Un osservatorio privilegiato che ha consentito a Ryanair di tracciare un primo consuntivo della stagione estiva che sta per chiudersi. Riguardo alle mete preferite dagli italiani in vacanza, tra i voli schedulati del vettore hanno primeggiato Cefalonia e Rodi in Grecia, Fuerteventura e Tenerife in Spagna, Marrakech e Fez in Marocco e tanta Italia con forti richieste per Sicilia e Calabria. Mentre per le destinazioni preferite dagli stranieri in Italia, è stata rilevata una forte crescita del movimento pax sugli scali in Sicilia (Comiso, Trapani e Palermo), Calabria, Sardegna (Alghero e Cagliari), Marche e Puglia.
Per l’immediato futuro Ravara ha tenuto a precisare che, per la stagione 2020, Ryanair ha dovuto rivedere i suoi piani di sviluppo operativo con una crescita ridotta (dal +7% al +3%) a causa dei ritardi di Boeing, nella consegna di nuovi aeromobili che dai 60 previsti scenderanno a 30 aerei da inserire in flotta. Mentre rimane invariata la previsione di toccare i 200 milioni di passeggeri trasportati entro i prossimi dieci anni.

Story 104
L’arte di Degas in mostra su Msc Grandiosa
Msc Grandiosa, l’ammiraglia della flotta Msc Crociere che sarà varata il prossimo 9 novembre, ospiterà la mostra d’arte interattiva “Degas Danse Dessin” con l’esposizione di 26 opere originali sullo studio della danza realizzate da Edgar Degas, uno dei maestri dell’impressionismo francese noto soprattutto per le rappresentazioni delle ballerine. Per la prima volta, una nave da crociera ospiterà una mostra d’arte con opere originali.
«In numerose destinazioni in cui le nostre navi fanno scalo è possibile visitare musei, collezioni artistiche e luoghi di cultura. Noi di Msc Crociere vogliamo spingerci oltre e portare l’arte anche direttamente a bordo delle nostre navi, regalando ai crocieristi un’esperienza unica e irripetibile altrove – ha affermato Leonardo Massa, country manager di Msc Crociere – È con questo spirito che abbiamo intrapreso questo percorso che ci ha portato a Edgar Degas, uno dei più celebri pittori e scultori impressionisti conosciuto per le sue opere sulle giovani danzatrici, ritratte per la prima volta in maniera realistica al di fuori del momento dell’esibizione, ma in pose spontanee prima o dopo il balletto».
La mostra sarà allestita presso L’Atelier Bistro, sulla promenade interna di Msc Grandiosa, con un’installazione interattiva appositamente predisposta. La serie Degas Danse Dessin è costituita da 26 incisioni sullo studio di movimento e danza ed è stata precedentemente esposta nei principali musei e gallerie internazionali. L’opera di Degas racchiude l’anima di una Parigi romantica. La mostra offrirà anche cinque video che scorrono accanto alle opere d’arte per raccontare nel dettaglio il lavoro e la vita di Degas.
«Le navi ormai non sono più un mero mezzo di trasporto ma sono esse stesse destinazione del viaggio – ha aggiunto Massa – I crocieristi a bordo non trovano soltanto divertimento, relax, piscine e karaoke. La permanenza sulla nave è un viaggio alla scoperta di nuove emozioni, nuovi luoghi e nuove persone. Il nostro obiettivo è incentivare i crocieristi ad arricchire durante le vacanze il loro bagaglio di esperienze non solo con ricordi belli da conservare per sempre, ma anche con nuove conoscenze che vanno ad aggiungersi alla loro cultura personale».
L’esposizione di queste celebri opere d’arte nasce dalla collaborazione tra Msc Crociere e The Aimes, società specializzata nella creazione di esperienze di intrattenimento culturali attraverso tecnologie innovative. La mostra è stata curata dallo storico d’arte, critico e membro dei curatori The Aimes, Marcello Smarrelli.
La mostra d’arte si aggiunge alle novità offerte a bordo di quella che sarà la nuova ammiraglia della flotta.

Story 105
Fine stagione di scioperi
per Ryanair, Iag e Alitalia
Cieli ad alto rischio in Italia e Spagna per i prossimi scioperi che interesseranno soprattutto quattro compagnie aeree: Alitalia, Iberia, Britsih Airways e Ryanair. Al momento la situazione più critica si registra proprio in terra spagnola, dove l’annuncio di Ryanair della prossima chiusura di 4 basi e il licenziamento di 512 dipendenti ha portato i sindacati alla minaccia di sciopero per ben 10 giorni a settembre.
LE ACCUSE A RYANAIR. La low cost irlandese, infatti, dal prossimo 8 gennaio 2020 chiuderà le basi di Gran Canaria, Tenerife Sur, Girona e Lanzarote lasciando a casa circa 350 assistenti di volo e quasi 200 piloti. La reazione dei sindacati non si è fatta attendere e i rappresentanti delle sigle Uso e Sitcpla hanno annunciato dieci giorni di sciopero totale del personale Ryanair nei seguenti giorni: 1, 2, 6, 8, 13, 15, 20, 22, 27 e 29 settembre.
Una risposta dura che è stata confermata nonostante gli sforzi del governo spagnolo di diminuire le giornate di mobilitazione. Per i rappresentanti di Uso, la compagnia irlandese mente sul fatto che la chiusura delle basi sia dovuta al grounding dei 737 Max e agli effetti di una hard Brexit , piuttosto insiste sulla volontà di Ryanair di sbarazzarsi della legislazione lavorativa spagnola sul lavoro che sarebbe più cara che in altre zone d’Europa. Dal 2 al 4 settembre, infine, anche i lavoratori inglesi di Ryanair e iscritti al sindacato Balpa dovrebbero incrociare le braccia.
TRE GIORNI DI SCIOPERO PER BRITISH AIRWAYS. Intanto da Londra lo scorso venerdì è arrivato l’annuncio dei piloti appartenenti alla British Airline Pilots’ Association (Balpa), che hanno comunicato le tre date dello sciopero promesso lo scorso luglio. Nei giorni del 9, 10 e 27 settembre, quindi, incroceranno le braccia anche i piloti di British Airways, causando la cancellazione di migliaia di voli del vettore britannico. La decisione, secondo le stime del sindacato, dovrebbe provocare al vettore inglese una perdita di circa 40 milioni di sterline al giorno.
NODO HANDLING A BARCELLONA. A fine agosto, invece, il personale di terra di Iberia provocherà non pochi disagi. Il sindacato Ugt, infatti, ha convocato due giornate complete di sciopero (stop di 24 ore) all’aeroporto di Madrid-Barajas per il 30 e 31 agosto. Queste mobilitazioni si aggiungono a quelle già fissate a Barcellona El Prat negli stessi giorni (oltre a quelle avvenute il 24 e 25 agosto) e a Bilbao per l’8 e 9 settembre.
Proprio a Barcellona si sono registrati i maggiori disagi lo scorso fine settimana, quando Vueling ha dovuto cancellare ben 112 voli proprio a causa dello sciopero dei servizi di terra, e altri vettori hanno dovuto procedere con ulteriori cancellazioni (Emirates, Avianca e Air Lingus, ndr). È bene precisare infatti, che il 65% delle compagnie aeree che opera a El Prat si affida proprio ai servizi di handling di Iberia. In ogni caso, sia la compagnia spagnola che la società Iberia Airport Service hanno reiterato l’invito al dialogo ai sindacati con l’obiettivo di trovare una soluzione anche “all’ultimo minuto”.
INTANTO IN ITALIA. In Italia, invece, dopo un agosto tranquillo sul fronte scioperi a settembre si riparte con varie proteste. È prevista per venerdì 6 settembre, infatti, una lunga giornata di mobilitazione che interesserà il trasporto aereo, ma anche quello pubblico locale.
A livello nazionale si fermeranno i dipendenti Sea e delle società Handling di Milano Linate e Malpensa per 24 ore. Ancora per 24 ore ci sarà una protesta dei dipendenti Alitalia a livello nazionale mentre Fast-Confsal ha indetto uno sciopero nazionale dei dipendenti delle aziende dei vettori aerei sempre a livello nazionale. Per quanto riguarda Alitalia è previsto anche uno sciopero di 4 ore indetto da Confael Assovolo dalle ore 10 alle ore 14.
Per il trasporto pubblico locale, invece, si fermeranno per 4 ore i dipendenti Atm Milano e quelli di Napoli con orari ancora da definire. Il 16 settembre a Roma, infine, ci sarà uno sciopero dei mezzi pubblici con il personale Tpl e Cotral che incrocerà le braccia per 24 ore. Il 22 settembre toccherà allo sciopero di Trenord in Lombardia della durata di 23 ore a cui seguirà uno sciopero di Atm a Milano indetto per il 27 settembre. Il 23 settembre, invece, a scioperare sarà ancora una volta il personale Alitalia.

Story 106
Fiavet, Innocenti: «Sempre più turisti “modulari” in agenzia»
Tempo di primi bilanci per la stagione turistica non ancora conclusa. A tracciare un consuntivo è Piero Innocenti, vicepresidente vicario nazionale e presidente pugliese di Fiavet, che parla di numeri in crescita, clienti soddisfatti, un numero limitato di problemi ai quali è stata data immediata soluzione, un ruolo da protagonisti del mercato del turismo per gli agenti di viaggi.
«Abbiamo assistito a una massiccia presenza in agenzia di viaggi dei cosiddetti viaggiatori modulari, ovvero coloro che, anche in un mondo pienamente digitalizzato, scelgono di affidare ricerca, pianificazione e prenotazione del proprio viaggio a una persona o ente terzo – afferma Innocenti – Il fenomeno, che si era già presentato negli anni scorsi, ha trovato preparati gli agenti che hanno aiutato il cliente a scegliere l’opzione migliore tra una gamma di possibilità o a combinare più esperienze e prenotarle anche in anticipo. Il cliente ha avuto non solo il potere di valutare una vasta gamma di pacchetti, flessibili, di alta qualità e a prezzi competitivi ma anche il vantaggio dell’avere a disposizione il consulente di viaggi che ha offerto il pacchetto in ogni momento».
Il vicepresidente torna a parlare del nuovo contratto collettivo nazionale di lavoro, ottenuto dai consulenti di viaggi da circa un mese, dopo sei anni: «Un successo cercato e ottenuto grazie all’impegno della Fiavet – dice – Il nostro sindacato con pazienza, lavoro, sacrificio e diplomazia, senza defilarsi in posizioni di comodo, ha ascoltato le esigenze di tutti gli attori in campo restando in prima linea nella definizione della disciplina contrattuale».
Per quanto riguarda invece i viaggiatori che si sono recati in agenzia, Fiavet conferma che tra le destinazioni preferite c’è stato il Mar Rosso, protagonista di una forte ripresa, come da previsioni. Bene anche Spagna, Grecia e Italia. La Tunisia invece, nonostante abbia raggiunto numeri significativi da parte dei mercati europei, non è stata ancora percepita dagli italiani come meta completamente sicura per le vacanze.
Le previsioni per le partenze d’autunno in Italia ed Europa fanno presagire un proseguimento del trend positivo: c’è grande interesse verso i parchi divertimento, le capitali e i mercatini di Natale. Si assiste anche a un inizio di prenotazioni per Natale e Capodanno.
«Per noi è una soddisfazione vedere come gli sforzi per ideare e realizzare strumenti e progetti nuovi vengano ben recepiti dalla clientela – aggiunge Innocenti – La sempre maggiore digitalizzazione delle agenzie di viaggi consente all’operatore di trovare soluzioni immediate secondo budget, date di partenza, attività preferite. In più, i nostri clienti sanno che possono contare su di noi durante tutto il viaggio. Non dobbiamo abbassare la guardia poiché, nonostante le prime buone notizie, va affrontato e risolto il problema dell’abusivismo, oltre che quello del mercato nero. Il turismo ha bisogno più che mai di proposte concrete, di interlocutori non passeggeri ma affidabili, con i quali tracciare programmi e investimenti a medio e lungo termine».

Story 107
CaboVerdeTime cambia tutto e vira sul modello Club and Resorts
Cambiano nome e logo, c’è l’italianizzazione della struttura di punta e altre novità commerciali per CaboVerdeTime. Prende il via il 5 ottobre prossimo la nuova stagione dello specialista monoprodotto su Capo Verde, che diventa ora Cabo Verde Time Club and Resorts.
L’operatore punta sempre più sulle due gestioni dirette nell’isola di Sal, il Sobrado Boutique Hotel e soprattutto l’Halos Resort che diventa Club, come spiega il nuovo direttore Andrea Balzanelli in partenza per Sal.
Direzione, animazione, cuoco e reception diventano italiani «per dare più attenzione alle famiglie, ma vorrei un club dove si vive non solo l’interno ma anche l’esterno, andando alla scoperta della cultura capoverdiana. L’Halos è in posizione strategica a 200 metri dal mare e a 300 metri dal paese di Santa Maria, in gran spolvero, che invitiamo a visitare così come le saline di nostra proprietà», sottolinea Balzanelli.
Il direttore si concentra anche su tutti gli sviluppi che l’isola ha vissuto negli ultimi anni. «Un nuovo aeroporto, strade asfaltate, Santa Maria si è ingrandita ma in modo gradevole, sono nati negozi, bar e ristoranti. A breve aprirà un nuovo ospedale finanziato dal fondo del turismo. Secondo alcuni diventerà come le Canarie, secondo me è anche meglio: mare stupendo, un clima più favorevole, 5 gradi in più dell’acqua e dell’aria, non piove mai, non ci sono malattie, il governo è stabile, il popolo accogliente», conclude Balzanelli.
Il nuovo catalogo del tour operator, valido dal 1° novembre 2019 al 30 aprile 2020, sarà sfogliabile online tra un paio di giorni sul sito e le stampe saranno in distribuzione alle oltre 3mila agenzie partner entro la prossima settimana.
Tra le maggiori novità, inoltre, entro un mese sarà disponibile il booking online per le adv, unico canale di vendita. Il volo diretto su Sal sarà operato – come da vent’anni – tutte le settimane ogni sabato da Bergamo con Blue Panorama, con una media di 160 posti e una durata di 5 ore e mezza di volo.
Altra novità, poi, sono i tre step di prezzo come politica commerciale. «Il “Prenota prima entro 60 giorni” con risparmio di 200 euro a coppia e il “Miglior prezzo garantito entro 30 giorni” con risparmio di 140 euro a coppia e quota base per Halos Club Hotel in all inclusive. Inoltre, per le prenotazioni a 60 giorni offriamo anche il miglior prezzo garantito e la gratuità del cambio di nome e di data fino a due settimane prima della partenza», ha ricordato il direttore commerciale, Pietro Dusi.
Il nuovo regime commissionale, infine, si calcolerà su tutta la pratica, non sulla solo quota da catalogo come in precedenza. La base è del 15% per le strutture di proprietà e del 13% per gli altri resort – Hilton, Melià e Robinson (in esclusiva per l’Italia che il 14 dicembre inaugura una struttura) – e sono previsti sette educational dedicati agli agenti di viaggi dal 5 ottobre al 16 novembre.

Story 108
Msc Crociere raddoppia le navi in Sudafrica
Nella stagione 2020-2021 Msc Crociere avrà due navi lungo le coste del Sudafrica. La compagnia posizionerà nel Paese due navi di classi diverse, Msc Opera e Msc Musica. «La presenza per la prima volta di due classi di navi in Sudafrica ci consentirà di soddisfare appieno la crescente domanda registrata negli ultimi anni – ha commentato Leonardo Massa, country manager di Msc Crociere – Questa scelta è un ulteriore segnale dell’impegno profuso dalla compagnia per lo sviluppo in questa terra intessuta di storia, multietnica e piena di fascino».
Da dicembre 2020 Città del Capo Town sarà home port di Msc Opera; Msc Musica partirà invece da Durban. Nel 2014 le due unità sono state completamente rinnovate attraverso il programma Rinascimento di Msc Crociere e nella prossima stagione offriranno oltre 60 crociere alternando diversi itinerari.
Tra le destinazioni che saranno raggiunte dalle due navi: Pomene Bay in Mozambico, dove poter provare il safari marino, che si completa con lo scalo al Msc Pomene Safari Beach Club, spiaggia esclusiva per gli ospiti della compagnia; Portughese Island, piccola isola disabitata tra la costa africana e l’Oceano Indiano vicino a Maputo, capitale del Mozambico; Port Elizabeth, in Sudafrica.
Prima di essere posizionate in Sudafrica le due navi intraprenderanno un Grand Voyage verso l’Africa meridionale, partendo entrambe da Venezia. Musica partirà il 25 ottobre 2020, mentre Opera partirà l’8 novembre 2020 e raggiungeranno rispettivamente Durban e Città del Capo.
I due itinerari Grand Voyage includono il transito attraverso il Canale di Suez e gli scali ad Aqaba in Giordania, a Port Louis, capitale di Mauritius, a La Possession, nella vicina isola della Réunion. Le navi arriveranno sulle coste sudafricane il 5 dicembre 2020 a Città del Capo e il 20 novembre 2020 a Durban.
Chi vuole andare in crociera in Sudafrica nella stagione 2019/2020 può invece prenotare su Msc Orchestra. La nave effettuerà il suo primo itinerario a novembre con crociere di tre, quattro, cinque e 11 notti da Durban e resterà lungo la costa sudafricana fino ad aprile 2020.

Story 109
Via libera della Camera alla legge delega sul turismo
Primo sì del Parlamento alla legge delega sul turismo. La Camera ha approvato mercoledì 10 luglio, senza alcun voto contrario, il ddl sul settore n° 1698-A che conferisce al governo il potere – la delega, dunque – “per l’adozione di uno o più decreti legislativi in materia di turismo, che saranno adottati su proposta del presidente del Consiglio dei ministri, del ministro per la Pubblica amministrazione e del Mipaaft, di concerto con il Mef e con gli altri ministri competenti”, previa intesa con la Conferenza Stato-Regioni.
A dare l’annuncio del via libera di Montecitorio è il ministro delle Politiche agricole, Forestali e del Turismo, Gian Marco Centinaio, che qualche ore prima aveva preannunciato l’intenzione di avviare, a settembre, l’iter per l’aggiornamento e il riordino delle professioni turistiche, come previsto dalla legge delega stessa.
«Oggi è un giorno importante per il turismo – dichiara il responsabile del Mipaaft – L’Italia si potrà finalmente dotare di una legge che darà uno slancio concreto a uno dei settori più importanti del nostro Paese e concretizzare quanto fatto tutti insieme in questi mesi».
Il provvedimento, che ora passa all’esame del Senato, contiene una serie di indirizzi: oltre al tema delle professioni, sono previsti interventi e disposizioni che regolino settori come il turismo sostenibile, quello sanitario e termale, rurale, esperenziale, l’ittiturismo e il turismo delle radici.
Nella legge delega viene messo, poi nero su bianco il coordinamento per il recepimento e l’adozione della normativa europea, l’armonizzazione delle leggi nazionali con il diritto Ue, la semplificazione e riduzione degli oneri burocratici per la creazione di nuove imprese turistiche, maggiore trasparenza e la spinta sul digitale.
E ancora: lo sviluppo di un modello di turismo accessibile, l’istituzione di una Scuola nazionale di alta formazione turistica e la promozione di progetti intermodali per la mobilità slow a fini turistici, con particolare riferimento a ciclovie, cammini, servizi ferroviari turistici e ciclostazioni.
«Abbiamo deciso di guardare alle categorie deboli, al territorio, in tutte le sue declinazioni, alle radici, per poter dare un indirizzo specifico e non più astratto a tutto il comparto», ha concluso Centinaio.

Story 110
Accordo TrustForce-Travelgram, influencer al servizio delle adv
Instagram può diventare la vetrina digitale delle agenzie di viaggi aiutandole ad attrarre i giovani e giovanissimi. È quello che si propone di fare TrustForce con la nuova partnership con Travelgram, realtà nata nel 2016 con l’obiettivo di portare l’influencer marketing nel mondo del turismo organizzato. La società guidata da Gian Paolo Vairo si occuperà di dare evidenza ai tour operator e alle adv tramite gli influencer. «È uno strumento di comunicazione in cui crediamo molto – spiega Vairo – perché dà la possibilità ai nostri partner di intercettare un target di clientela che normalmente non entra in agenzia, generazione Z e Millennial, e farlo con una realtà come Travelgram permette di strutturare un mondo facendosi garante che le attività di comunicazione e di vendita rimarranno distinte».
FASE SPERIMENTALE. Per Vairo la svolta influencer marketing può essere l’evoluzione necessaria per un’adv che vuole rimanere al passo con i tempi digitali: sito web e Facebook non bastano più. «Il nostro ruolo sarà quello di portare lo strumento sul mercato ai clienti: i commerciali andranno a selezionare gli operatori e adv qualificate per presentare loro questa opportunità». Ma le agenzie sono interessate e pronte? «Abbiamo una risposta molto buona dalle catene alberghiere, discreta sul fronte dei tour operator, da sviluppare per le compagnie aree. Con le agenzie al momento abbiamo fatto un lavoro sperimentale», spiega.
MISS ITALIA E L’AGENZIA. Una case history c’è, la fiorentina Vanessa Viaggi: «Ho acquistato la prima agenzia nel 2007, stava arrivando internet e abbiamo deciso di prenderlo non come competitor, ma come fonte di informazione e alleato – spiega Alessandro Potito, oggi titolare di tre adv – Abbiamo capito che dovevamo andare a intercettare i giovani usando il linguaggio dei social». I vantaggi? «Attrarre un pubblico che solitamente non si rivolge a noi attraverso gli influencer, che consigliano di rivolgersi a un’agenzia perché vengono tutelati e risparmieranno tempo». Tra i progetti messi in campo da Travelgram uno ha coinvolto Rachele Risaliti, miss Italia 2016 e oggi travel influencer che ha raccontato ai follower il viaggio a Formentera organizzato con l’agenzia fiorentina, e Marina Vita, influencer che ha collaborato in un progetto di comunicazione e promozione di Citysightseeing.
SFRUTTARE L’INVENDUTO. Intanto in casa Travelgram non ci saranno più solo i servizi su misura: «Abbiamo deciso di puntare sul tema dell’invenduto – spiega il fondatore Manuel Gruni – rivolgendoci a hotel, tour operator e host di alloggi. Un software nativo permette di convertire l’invenduto in budget di marketing e pubblicitario: inserendo la camera o il pacchetto il cliente può lanciare una richiesta di partner matching con gli influencer potenzialmente interessanti, “profilandoli” in base alle proprie esigenze. Chi riceve la richiesta potrà decidere di candidarsi e la struttura o operatore sceglierà a chi rivolgersi. Può esserci l’attività a chiamata, ma la piattaforma prevede anche due livelli di abbonamento per i clienti (che possono essere sia mensili o annuali)».

Story 111
Un anno di Jelinic: «Ora Fiavet è internazionale»
Era il 30 maggio 2018 quando Ivana Jelinic prese le redini di Fiavet. Un anno “volato” quella della presidentessa umbro-croata, che decide adesso di tirare le prime somme dell’attività della federazione sotto la sua guida.
Un bilancio dei primi dodici mesi di presidenza.
«È stato un primo anno pieno di attività. Abbiamo iniziato subito a occuparci dei contratti di viaggio da fornire alle adv, sia per la clientela individuale che per il business travel, con uno schema condiviso con altre associazioni, e successivamente ratificato e sottoposto al placet dell’Unione consumatori. Abbiamo poi seguito le vicende legate alla fatturazione elettronica, che è stata una vera e propria “clava” sulla testa degli agenti, che ci ha imposto di organizzare seminari sul territorio, di emanare circolari e stilare aggiornamenti anche online su temi complessi e regole per le quali ancora adesso le adv fanno una gran fatica ad adattarsi».
E sul fronte internazionale?
«I rapporti con l’estero sono stati rilanciati fin dai primi mesi della mia presidenza. Siamo tornati interlocutori importanti per molti Paesi stranieri e abbiamo riavviato le missioni internazionali, a cominciare dalla Croazia, proseguendo con la Turchia. Ora il dialogo è aperto con Senegal, Libano e non solo».
Tre buoni motivi per iscriversi a Fiavet?
«In primis per beneficiare di una vera e propria attività di lobbying a favore della categoria delle agenzie di viaggi, sia a livello nazionale, che locale. In secondo luogo per assicurarsi una concreta difesa dei propri interessi con consulenze legali e fiscali mirate e a tutto campo, elementi indispensabili in adv, dove molto spesso i consulenti ordinari non sono competenti in situazioni specifiche. Motivo numero tre: il supporto offerto agli agenti attraverso ricerche e indagini che abbiamo cominciato a promuovere per capire come e dove va il mercato».
Riguardo a New Gen Iss e al Bsp quindicinale, le adv spagnole hanno abbandonato il tavolo con Iata e quest’ultima sta cercando di recuperare. Puntare i piedi a volte serve. È una strategia percorribile anche in Italia?
«In Italia siamo andati troppo avanti, con una Iata che ha dimostrato anche in passato la totale indisponibilità a fare passi indietro. In realtà, noi abbiamo fatto azioni vigorose anche nei confronti di alcune compagnie aeree, attraverso contenziosi e cause avviate da tempo. È chiaro che Iata gode di una posizione di privilegio e dominante che, di fatto, preclude il confronto. Mi auguro che i colleghi spagnoli possano essere ascoltati; comunque sia una reazione l’hanno provocata. Sappiamo tutti che Iata è governata dai vettori che fanno il bello e cattivo tempo. Noi continueremo a richiedere il dialogo, sempre».
Cosa c’è in agenda per l’autunno?
«Abbiamo in mente di organizzare una Conferenza di sistema, un’ipotesi di lavoro che possa promuovere e favorire un dialogo interno alla categoria che presenta varie figure e vari interessi. Abbiamo, poi, in programma un congresso per la seconda metà di ottobre ad Ankara, in Turchia, oltre alla partecipazione attiva alle principali fiere turistiche di riferimento. Infine, stiamo programmando una serie di corsi di formazione che siano ritagliati sulle reali esigenze delle agenzie di viaggi. Percorsi tarati sulle necessità attuali delle adv, promuovendo anche formazione in azienda».

Story 112
Tangeri, il porto del Marocco nei piani delle compagnie di crociere
Diventa sempre più importante il ruolo del porto marocchino di Tangeri nel Mediterraneo come hub per gli scambi commerciali e non solo.
La città, affacciata sull’Atlantico, ma appena oltre lo stretto di Gibilterra, è fin dall’antichità (dai tempi dei fenici) uno snodo fondamentale ed è oggi il più grande scalo marittimo dell’Africa in termini di capacità.
Si è concluso a giugno l’ampliamento di Tanger Med 2, la piattaforma aggiuntiva che rende l’intero Tanger Med Port Complex l’unico porto extraeuropeo con la qualifica di EcoPort, marchio di qualità Ue per la tutela ambientale. Sono stati costruiti due nuovi terminal container che ne triplicano la capacità complessiva e consolidano il ruolo di Tangeri quale polo di scambio tra Europa e Africa, tra Mediterraneo e Atlantico.
La vocazione di Tangeri però non sembra essere solo ed esclusivamente commerciale. L’ampliamento del porto infatti attira molti imprenditori europei e – come scrive Il Sole 24 Ore – l’Italia potrebbe avere il suo ruolo attraverso l’attività crocieristica. Msc Crociere, Grandi Navi Veloci e Grimaldi Lines dovrebbero infatti includere la città del Marocco nei loro itinerari.

Story 113
Solinas affida a Briatore il rilancio della Sardegna
Il presidente della Sardegna Christian Solinas ha incontrato Flavio Briatore e gli ha affidato il rilancio del comparto turistico dell’isola. Un’investitura diretta tesa a individuare e programmare ogni soluzione possibile per permettere alla regione di recuperare il passo: «Ci siamo visti in amicizia per parlare di Sardegna e della possibilità di rilanciare la sua immagine a livello internazionale», ha rivelato il governatore al termine dell’incontro.
Solinas sa bene che la Sardegna ha un grande patrimonio ambientale, paesaggistico e culturale, ma è consapevole che non sia più sufficiente per reggere la concorrenza degli altri Paesi del Mediterraneo: «Serve qualcosa in più per riportare tutti quei visitatori che nel tempo hanno abbandonato l’isola per riposizionarsi su altre destinazioni. In questo, Flavio Briatore ha le idee molto chiare, è un amico della Sardegna e ci può dare una mano».
L’incontro programmatico tra il patron del Billionaire e il presidente della Regione è giunto dopo anni di critiche che il manager ha indirizzato alle istituzioni dell’isola, critiche mai velate ma sempre costruttive con le quali Briatore ha dispensato consigli e ipotizzato vie di sviluppo altamente produttive: «Se mancano le infrastrutture ogni sforzo è inutile, non si crea valore aggiunto».
Briatore, in buona sostanza, punta il dito sulla carenza di voli in continuità territoriale per le rotte minori, sul mancato sostegno alle compagnie low cost, sull’assenza di idee nuove e di spirito imprenditoriale, ma anche all’integrazione dei flussi turistici tra le coste e l’interno dell’isola alla scoperta delle tradizioni e dei sapori genuini.
Flavio Briatore ricorda che «tanta gente vuole tornare in Sardegna dopo averla abbandonata per vari motivi. Credo che possiamo riportare l’isola a essere quella destinazione dove tutti vogliono andare. Ho trovato grande disponibilità da parte del presidente Solinas, ora dobbiamo fare un dream team per riportare la Sardegna sul podio che merita».
Alla conclusione dell’incontro Briatore ha twittato lo slogan: “In Sardegna con Christian Solinas si inizia a lavorare. Praticità, buone idee per il turismo e le infrastrutture. Noi ci siamo!”.

Story 114
Sporting Vacanze-MilleMiglia, doppia new entry alle Maldive con Constance
Si arricchisce di due gioielli alle Maldive l’accordo tra Sporting Vacanze e il programma MilleMiglia di Alitalia. Dal 1° settembre, infatti, anche il Constance Moofushi e il Constance Halaveli entrano a far parte dei resort inclusi nella promozione.
Il primo, nell’atollo di Ari, è una combinazione di lusso e semplicità̀, dove poter scegliere tra oltre 100 ville in riva al mare e overwater. Il secondo, nell’atollo di North Ari, è una vera oasi di pace – intima e magica – dove rigenerarsi in una delle sue 86 ville.
Come funziona l’offerta? I soci MilleMiglia che acquisteranno un pacchetto volo+soggiorno oppure solo soggiorno con Sporting Vacanze in agenzie di viaggi potranno accumulare fino a 16.000 miglia. Per ogni pacchetto vacanza acquistato nei resort indicati, della durata minima di 7 notti fino a un massimo di 13 notti, le miglia riconosciute saranno 8.000 e saranno accreditate a ciascun partecipante del viaggio che sia maggiorenne e socio iscritto al programma MilleMiglia. Per pacchetti vacanze della durata minima di 14 notti le miglia riconosciute saranno invece 16.000.
«Annoverare i Constance Hotels & Resorts nel progetto Sporting Vacanze – Programma MilleMiglia di Alitalia è un motivo di orgoglio per noi e arricchisce un’offerta di sicuro interesse, sia per il cliente finale, che per le adv che vorranno proporre ai loro clienti due tra i prodotti più conosciuti e di successo alle Maldive», dichiara Andrea Vannucci, general manager di Sporting Vacanze.
«Siamo lieti di aderire a questa iniziativa e consolidare la partnership con Sporting Vacanze. Le Maldive rappresentano una destinazione strategicamente rilevante per noi in termini di arrivi italiani», dichiara Barbara Gajotto, sales & marketing manager di Constance Hotels & Resorts.

Story 115
Nel 2020 si pagherà in Libra: parola di Facebook
Un vero e proprio marketplace dove acquistare servizi, anche turistici. E quello che diventerà Facebook quando farà il suo debutto Libra, la nuova criptovaluta ideata da Mark Zuckerberg che verrà lanciata nel 2020.
Basata sulla tecnologia blockchain, la moneta elettronica di Facebook sarà gestita da una società noprofit, la Libra Association con sede a Ginevra, di cui per il momento fanno parte 27 società, tra cui Mastercard, PayPal, PayU, Stripe, Visa, Booking, eBay, Lyft, Spotify, Uber e Coinbase, tutte disposte a versare un gettone da 10 miioni di dollari. L’obiettivo, ha spiegato Zuckerberg in un post sul suo social network, è di arrivare a cento al momento del lancio.
«La missione di Libra è creare una semplice infrastruttura finanziaria globale che abiliti miliardi di persone in tutto il mondo», è stato il commento lapidario dell’inventore di Facebook, che ha spiegato come i servizi operanti su Facebook, Messenger e WhatsApp coinvolgendo Libra, saranno gestiti da una nuova sussidiaria, Calibra.
NESSUNA FLUTTUAZIONE. Per rendere stabile la valuta, ed evitare le fluttuazioni che hanno segnato la storia di Bitcoin e altre criptovalute, Libra nascerà subito agganciata a un paniere di monete normali, come quelle emesse dalle banche centrali, come il dollaro e l’euro.
«Sarà regolata come ogni altro fornitore di servizi di pagamento e ogni informazione condivisa con Calibra resterà separata dalle informazioni condivise con Facebook. Aspiriamo a rendere facile per tutti inviare e ricevere denaro proprio come si usano le nostre app per condividere istantaneamente messaggi e foto», ha agggiunto Zuckerberg.
Una volta a regime, nel 2020 ci saranno quindi oltre 2 miliardi di persone (più quel miliardo e 700 milioni di individui che non hanno ancora un conto in banca, ma nella maggior parte dei casi hanno già in tasca uno smartphone) che potranno usare la criptovaluta non solo su Facebook, Instagram e Whatsapp, ma anche Booking e Uber per quanto riguarda il travel, oltre a eBay, Lift, Spotify, Booking, Iliad, Vodafone e tutte le aziende che stanno aderendo e che ora potranno raggiungere un pubblico ben più vasto che non ha la possibilità o non vuole avere una carta di credito.
QUANTO RISPARMIERÀ BOOKING. Per quanto riguarda i colossi del travel che hanno aderito al progetto, l’intento di Booking Holdings non lascia spazio a molti dubbi: porre un freno al crescente numero di sistemi di pagamento, tra cui, solo per fare qualche esempio, ci sono quelli che vanno per la maggiore in Cina e nei Paesi emergenti, da WeChat ad Alipay, passando per GrabPay. Proprio in alcuni mercati asiatici, infatti, il tradizionale modello pay-at-the-hotel scelto dalla multinazionale olandese sta lasciando sempre più spazio alla gestione non solo delle prenotazioni, ma anche dei pagamenti.
Con il risultato che, di fronte allo sviluppo di soluzioni di accomodation alternative che non riguardano più solo gli alberghi, i problemi potrebbero aumentare a dismisura in conseguenza del fatto che non tutti i proprietari di strutture extra-alberghiere accettano transazioni con carta di credito. Senza contare,poi, che utilizzando una criptovaluta come Libra, la stessa Booking Holdings potrebbe arrivare a risparmiare qualcosa come 500 milioni di dollari, ovvero l’importo che la multinazionale con sede ad Amsterdam avrebbe pagato (le stime sono di Skift) nel 2018 come fee sui pagamenti attraverso credit card.

Story 116
Veratour, due nuovi resort nell’Oceano Indiano per l’inverno
Doppia novità in casa Veratour per la prossima stagione invernale con due resort inseriti in programmazione alle Maldive e a Mauritius. Entrambe le destinazioni, infatti, saranno interessate da un cambio di struttura a partire da Dicembre 2019. A causa dei lavori di ampliamento al Veraclub Dhigufaru, il t.o. metterà al centro dei suoi piani il Veraclub Aaaveee Nature’s Paradise, una struttura di recente costruzione (inaugurata appena tre anni fa) immersa nella natura.
«Questo nature resort di appena 33 camere è perfetto per chi vuole vivere un’esperienza ormai rara su questa destinazione: il contatto con la vegetazione e la tranquillità senza rinunciare ai comfort. Già il nome dice tutto: Aaaveee significa infatti rinascita», afferma Daniele Pompili, general manager divisione villaggi Veraclub.
Distante 40 minuti di idrovolante dall’aeroporto di Malè, le strutture di cui si compone il resort sono completamente in legno locale, e prevedono due ampie spiagge di sabbia bianca con la barriera corallina a soli 50 metri dalla riva, ideale per chi ama lo snorkeling.
Per quanto riguarda Mauritius, invece, Veratour opera un innalzamento della qualità della sua offerta con il nuovo VeraResort Lagoon Attitude che sostituirà il Veraclub Pearle Beach Resort & Spa. La nuova struttura è situata a Anse La Raie, lungo una penisola, in una zona tranquilla della costa settentrionale di Mauritius, a 15 minuti dalla vivace Grand Baie, 30 minuti da Port Louis e un’ora dall’aeroporto. Riservato solo agli ospiti con più di 18 anni, il nuovo arrivato in casa Veratour si caratterizza per il design contemporaneo, il comfort e la bella posizione sul mare.
Sabbia bianca corallina, 182 camere, tre ristoranti e diversi altri servizi garantiscono il massimo del comfort e dell’eleganza.
«Lavoriamo costantemente per migliorare la nostra offerta e andare incontro alle esigenze dei clienti – continua Daniele Pompili – la forza del nostro marchio risiede nel garantire l’alta qualità del Made in Italy ovunque ci sia uno straordinario punto mare e strutture di prestigio. Il nostro impegno è la garanzia più importante per i nostri ospiti».
Le vendite di entrambi i nuovi villaggi sono aperte dal 25 luglio e saranno regolarmente inserite e descritte nel catalogo invernale 2019-2020 in distribuzione alle agenzie di viaggi dai primi di settembre e consultabile sui canali online Veratour.

Story 117
Recensioni anonime, multa da 100mila euro a TripAdvisor
Il Consiglio di Stato ha accolto l’appello presentato dall’Autorità garante della concorrenza e del mercato contro TripAdvisor condannando il portale a una sanzione da 100mila euro. Il giudizio – emesso con la sentenza n. 04976 del 15 luglio – ha censurato TripAdvisor per aver diffuso informazioni ingannevoli sulle fonti delle recensioni, in particolare alcuni claim che sono stati ritenuti “idonei a ingenerare in un utente medio di internet il falso convincimento dell’attendibilità e della genuinità delle recensioni pubblicate”.
La pratica commerciale scorretta era stata sanzionata dall’Antitrust nel 2014 in seguito alle segnalazioni formulate dall’Unione Nazionale Consumatori, da Federalberghi e da alcuni consumatori. La stessa Federalberghi ha commentato con una nota stampa: “L’opera, seppur meritoria, della magistratura non è sufficiente a mettere ordine in un mercato che viaggia alla velocità della luce. Basti considerare che è stato necessario attendere quattro anni per ottenere un giudizio definitivo del Consiglio di Stato su un singolo episodio contestato”.
Per l’associazione “la soluzione non può che risiedere in una robusta affermazione del principio di responsabilità. Il primo passo che i portali devono compiere per radicare un sistema in cui prevalgano le vere recensioni, scritte da veri clienti, che raccontano una vera esperienza, è un deciso stop alle recensioni anonime e ai nickname di comodo. Ognuno dev’essere libero di esprimere la propria opinione. Ma le persone che leggono la recensione e l’azienda che viene recensita hanno diritto di conoscere la reale identità dell’autore e di sapere se sta raccontando frottole o un’esperienza autentica”.

Story 118
Cuba, Msc cancella L’Avana dall’itinerario di Armonia
Msc Crociere ha aggiornato gli itinerari in relazione alle modifiche delle normative Usa-Cuba apportate dall’amministrazione Trump, che dal 5 giugno impediscono a tutte le navi da crociera di viaggiare dagli Stati Uniti a la Isla Grande.
La compagnia ha modificato immediatamente i suoi itinerari precedentemente programmati che prevedevano scalo a L’Avana già a partire dalla crociera in corso di Msc Armonia partita il 3 giugno da Miami. La nave infatti non è più autorizzata a fare scalo nel porto della capitale cubana e in alternativa effettuerà una sosta prolungata a Cozumel, in Messico, e domenica 9 giugno farà scalo a Key West, in Florida.
Gli ospiti attualmente a bordo e i loro agenti di viaggi sono già stati informati ed è stato offerto loro quanto segue: 400 dollari per cabina come credito di bordo. Se non sarà completamente utilizzato durante la crociera, Msc rimborserà la differenza al momento del check out dalla nave.
Eventuali escursioni a terra a L’Avana che sono state preacquistate prima della crociera, o che sono incluse nel biglietto, verranno automaticamente rimborsate sul conto di bordo dell’ospite. Per le crociere future i porti alternativi di Key West in Florida, Costa Maya in Messico, George Town alle Isole Cayman o Cozumel in Messico, sostituiranno L’Avana, mentre il resto dell’itinerario resterà come inizialmente previsto.
Per chi ha già prenotato una delle prossime crociere a bordo di Msc Armonia, la compagnia offre la possibilità di cambiare nave e itinerario, senza spese di cancellazione, trasferendo sulla nuova prenotazione le quote già versate.
Sulle restrizioni di viaggio del governo degli Stati Uniti verso Cuba con effetto immediato si è espressa anche la Clia, i cui membri sono stati costretti, senza preavviso, a eliminare tutte le destinazioni di cuba dagli itinerari effettivi. Ciò riguarda quasi 800mila prenotazioni di passeggeri attualmente in programma o già in corso. Il provvedimento rende infatti illegale la crociera a Cuba dagli Stati Uniti, che fino al momento della prenotazione era invece chiaramente autorizzata.
«Siamo delusi dal fatto che le crociere non raggiungeranno più Cuba – ha dichiarato Adam Goldstein, presidente della Cruise Lines International Association – È una decisione che sfugge al nostro controllo e siamo sinceramente dispiaciuti per tutti gli ospiti delle navi e per chi aveva prenotato il proprio itinerario con tappa sull’isola».

Story 119
Ernest Airlines potenzia la flotta: in arrivo altri 20 Airbus
Dopo una summer 2019 da record, Ernest Airlines rinforza la giovane flotta di cui si è dotato e che oggi include quattro Airbus, un A319-100 da 141 posti e tre A320-200s da 180 posti, annunciando l’incremento del numero dei velivoli fino a 20 A320s entro il 2023. Il piano di potenziamento prevede già per il 2020 l’arrivo di altre quattro unità, gli A320 family, di cui la prima prevista in marzo.
«L’espansione della nostra compagnia è in atto e per garantire un servizio efficiente dobbiamo dotarci delle migliori risorse, sia in termini di velivoli di ultima generazione che di personale addestrato e aperto al dialogo con i nostri passeggeri. Dopo aver dato il via alla rivoluzione low cost in Albania, ci stiamo specializzando aggiungendo nuove rotte nei paesi in cui operiamo. A ciò si aggiungono gli sviluppi tecnologici tra cui i continui miglioramenti del nostro sito, l’integrazione con Amazon Pay per i pagamenti, una partnership con Oracle e sistemi di messaggistica evoluti per informare i nostri passeggeri in tempo reale. In 3 anni il nostro team è cresciuto (oltre 200 dipendenti solo in Italia), e abbiamo uffici di rappresentanza sia in Albania, dall’anno scorso, che in Ucraina a partire da questo ottobre», ha affermato Ilza Xhelo, chief commercial officer di Ernest Airlines.
Con oltre 300mila passeggeri trasportati e il 90% di load factor raggiunto ad agosto, la compagnia low cost ha visto, a luglio e agosto, un incremento per numero di passeggeri del 50% rispetto allo stesso periodo dell’anno precedente. Inoltre, l’inaugurazione dei voli diretti per Kharkiv da Milano Malpensa e Roma Fiumicino e da Roma per Odessa, e nuove rotte anche dall’Italia verso l’Albania, aggiungendo Genova-Tirana e Napoli-Tirana, ha portato a 23 le rotte operate da 9 aeroporti italiani durante la summer 2019.
A tre anni dall’inizio delle operazioni, Ernest Airlines è diventato il vettore leader in termini di market share per numero di passeggeri in arrivo e in partenza dall’Aeroporto di Tirana, e unica compagnia aerea ad operare voli diretti da ben 7 aeroporti italiani verso quattro aeroporti ucraini (Kyiv, Leopoli, Kharkiv, Odessa).
«Siamo felici di poter ormai affermare che siamo diventati la compagnia di riferimento per milioni di passeggeri per i viaggi dall’Italia all’Albania e dall’Italia all’Ucraina e viceversa, non solo grazie al crescente numero di voli diretti che offriamo, ma ritengo che un fattore determinante sia anche la combinazione di frequenza e orari dei nostri voli, pensati per soddisfare le esigenze di viaggio dei nostri passeggeri e a prezzi davvero accessibili. Ma ciò che ci rende ancora più unici, è la qualità del servizio a bordo che grazie a personale navigante altamente qualificato e motivato, fa sì che i nostri passeggeri continuino a sceglierci e a complimentarsi con noi».

Story 120
Uvet acquisisce Hrg Italia:
spinta sul business travel
Di mezzo c’è ancora il giudizio dell’Antitrust, ma ormai è stato messo tutto nero su bianco. L’ultimo colpo di casa Uvet in ambito Mice e business travel si chiama Hogg Robinson Italia, filiale tricolore con sede a Cormano, nell’hinterland milanese, della multinazionale inglese con uffici oltre 120 Paesi e acquistata lo scorso anno da American Express Global Business Travel per una cifra vicina ai 400 milioni di sterline.
«Entro fine anno cambieremo anche il nome», ha rivelato (ma senza sbilanciarsi apertamente sul nome di Hrg) il presidente del Gruppo Uvet, Luca Patanè, durante il Settemari Travel Festival svoltosi nei scorsi giorni al Carols Beau Rivage di Marsa Matrouh, in Egitto.
Con la nuova acquisizione, la cui cifra rimane rigorosamente top secret, salgono così a due le operazioni della holding milanese in ambito meeting, incentive e bt, dopo che dal primo aprile era entrata ufficialmente a fare parte del gruppo anche Staff Italia. In quell’occasione, era stato fissato a 100 milioni l’obiettivo da raggiungere in termini di fatturato fra mondo Mice, Education e Pharma.
Del resto, ha specificato Patanè, «il mondo sta andando verso il sereno, e nonostante il generale rallentamento dell’economia, non ci sono elementi tali da portare a una recessione mondiale». E sarà anche per questo allora che, nei prossimi mesi, le operazioni del gruppo Uvet non si fermeranno a quella appena descritta.
«Più che in Italia, noi andiamo a competere fuori», assicura Patanè dichiarandosi «non pentito» della scelta di acquistare Blue Panorama:«Mi piacciono le sfide. E mi piace il fatto di essere pronti a fare in tre giorni quello che prima si faceva in sei mesi, sfruttando le opportunità che arrivano dal mercato».
Così, in attesa di capire cosa succederà in Alitalia (l’impressione è che la vicenda sia seguita con attenzione), procede in grande stile la partnership con il tour operator polacco Itaka, che prevede il posizionamento di una macchina a Varsavia e una a Katowice. Obiettivo: svolgere l’attività charter del t.o., un’operazione che per Blue Panorama vale «100 milioni di euro nel 2019, un terzo del fatturato complessivo».
E a proposito di “occasioni da cogliere al volo” con Blue Panorama, per l’anno prossimo verrà basato un aereo a Londra, sfruttando le sinergie con l’altro neo-acquisto Sardatur Holidays (operatore con sede a Richmond specializzato nella vendita di vacanze lusso e tailor made in Sardegna e Italia) e il fatto che British Airways è in procinto di abbandonare la divisione charteristica.

Story 121
Costa Crociere aggiunge chat e social alla Super All Inclusive
Costa Crociere rilancia la promozione Super All Inclusive con una formula più ricca. Oltre ai contenuti classici della tariffa, all’assicurazione contro tutti i rischi e alla possibilità di prenotare versando 50 euro di acconto, la nuova proposta prevede, infatti, anche l’inedito pacchetto “Chat & Social” che consente di connettersi gratuitamente ai principali social network attraverso il sistema wifi della nave.
La nuova Super All Inclusive è valida per le prenotazioni effettuate entro il 30 settembre su tutte le crociere Costa con partenze dal 1° dicembre 2019, a eccezione del giro del mondo e della crociera di 51 giorni su Costa Firenze da Savona a Hong Kong, e comprende oltre alle bevande, alle quote di servizio e alle esperienze enogastronomiche e di intrattenimento, l’assicurazione Early Booking, che tra le diverse garanzie prevede anche la possibilità di cancellare, in caso di necessità e per qualsiasi motivo, il proprio viaggio fino al giorno della partenza.
Uno strumento commerciale in più, commissionabile per le agenzie, per migliorare la prenotazione anticipata e spingere la programmazione Costa del prossimo autunno-inverno, a partire dalle crociere nel Mediterraneo a bordo della nuova ammiraglia, Costa Smeralda, fino agli itinerari tra Emirati, Oman e Qatar a bordo di Costa Diadema.
«È ascoltando, ancora una volta, il feedback arrivato dalle agenzie di viaggi nostre partner che abbiamo voluto potenziare la tariffa All Inclusive con una promozione che risponde al bisogno espresso chiaramente dai nostri ospiti: quello di poter comunicare con amici e parenti durante la crociera condividendo con loro, attraverso i social, i momenti più belli della vacanza – dice il direttore commerciale Italia Daniel Caprile – Una possibilità garantita dagli investimenti in tecnologia che hanno reso ancora più accessibile e sei volte più veloce la copertura wifi a bordo di tutte le navi della compagnia. Gli adv potranno proporre ai propri clienti con solo 50 euro di acconto una vacanza davvero senza pensieri, con la certezza della spesa finale e prenotabile anche con largo anticipo».
A ulteriore supporto delle vendite presso le agenzie partner, viene rafforzata anche la strategia di comunicazione che, dal 25 agosto al 30 settembre, vede un’importante presenza della compagnia in tv con spot dedicati, con tagli da 15 e 30 secondi.

Story 122
I megatrend del turismo visti da mister Alpitour
Il turista di domani è alla ricerca di nuove esperienze e nuove idee di viaggio, perciò è necessario dargli la possibilità di personalizzare l’offerta e di accedere a servizi extra. Il concetto è ribadito a Firenze da Gabriele Burgio, presidente e amministratore delegato di Alpitour, nel suo intervento a Start up Italia Open Summit 19, il roadshow di Confindustria Firenze e del Digital lnnovation Hub Toscana.
«Il mondo del turismo – afferma – cambia velocemente e strutturalmente. Dai dati dell’Unwto sappiamo che il trend generale dei flussi ha una linea crescente. Mentre il World Economic Forum prevede che la trasformazione digitale causerà uno spostamento economico di oltre 100 miliardi di dollari dai tradizionali operatori di categoria a nuovi soggetti».
Ma ciò che è importante capire, riflette Burgio, «è cosa si cela dietro i numeri: chi viaggia? Quanti anni ha? Quali richieste? Come prenota? Dove si informa? Questo è il mestiere di chi fa turismo, decifrare segnali, incrociare tendenze, che si manifestano anche in settori apparentemente distanti dal nostro».
Tra i nuovi trend, oltre all’offerta esperienze e alla spinta sul digital, c’è anche la sostenibilità. Dopo aver annunciato l’abolizione della plastica monouso nei propri hotel, Alpitour ha “sposato “ in questo senso un progetto del Gstc – Global Sustainable Tourism Council per la certificazione dei propri consumi e comportamenti in tema energetico.
Un tema, quello della neo ecologia, che fa il paio con un’ulteriore tendenza: l’evoluzione della ristorazione sempre più attenta alle nuove tendenze della dietologia e del fitness.
Ai nuovi viaggiatori, e in particolare agli studenti universitari under 30, è dedicata la piattaforma UTravel del Gruppo torinese. Qui la formula Blind Booking permette di selezionare un periodo di 7 giorni e uno dei pacchetti all inclusive (“Baang!” da 499 euro, “Yeah!” da 699 euro o “Wow!” da 899 euro), per poi scoprire la destinazione a pochi giorni dalla partenza.

Story 123
Nh Milano Touring, debutto italiano della Lobby Alive
Debutta in Italia all’Nh Milano Touring il concept “Lobby Alive” creato dal gruppo alberghiero spagnolo. Contraddistinto da flessibilità degli spazi che si aprono o chiudono a seconda delle esigenze, multifunzionalità delle aree comuni che accolgono per il relax e la lettura, il lavoro o il ristoro. E dal desiderio di aprire la lobby alla città e alla clientela esterna. Il progetto è nato in Spagna con uno spazio pilota all’Nh Nacional di Madrid, ma qui è stato declinato dallo studio CaberlonCaroppi ispirandosi ai luoghi iconici della città meneghina.
Tante le novità. La reception si sposta dal centro, con milanese understatement e il bancone unico è sostituito da tre più intime postazioni. A fianco, la zona dedicata al relax, alla lettura, alla chiacchiera richiama un antico salotto milanese con al centro un camino bifronte. Nella zona dedicata al coworking un tavolo attrezzato invita a lavorare ma anche a condividere.
Totalmente ripensata anche l’area Food&Beverage, il Camelia’s Yard, che prende ispirazione dalla “Milano da bere”. Un ampio spazio comune con bar, sala biliardo e ristorante che si susseguono senza soluzione di continuità perché «è molto importante oggi avere a disposizione spazi flessibili, per incontrare le varie esigenze del cliente», spiega Marco Gilardi, operating director Italia di Nh Hotel Group. I signature drink firmati da Luca Anastasio sono ispirati ai cortili segreti milanesi, con note Botanical, fiori eduli ed erbe.
Il ristorante, modulabile, può anche accogliere piccoli o grandi eventi e propone piatti della tradizione rivisitati e realizzati con materie prime di qualità, come la pasta di Gragnano o la burrata pugliese. Il concept sarà replicato? «Certo, ma dove ha senso a seconda della location e dalla struttura. In Italia non c’è ancora l’abitudine a frequentare da fuori l’hotel. Alcune città sono più predisposte. Stiamo pensando a Roma e a un altro albergo a Milano. Con progetti completamente diversi», dice Gilardi.
Una necessità, quella di far vivere anche gli spazi comuni. «Da quando abbiamo inaugurato la nuova lobby, qualche mese fa, i clienti del ristorante sono raddoppiati. E certe sere anche il 60% degli ospiti viene da fuori. Per noi è un grande successo».

Story 124
Brasil World vira sulla sostenibilità in nome dell’Amazzonia
Brasil World presenta la nuova programmazione Brasile-Colombia 2019-2020 all’insegna della sostenibilità. «In un momento storico caratterizzato dalla presenza di sempre più numerosi movimenti mondiali in difesa dell’ambiente, è necessario rimarcare quanto un turismo responsabile possa divenire la chiave di svolta per la difesa del territorio, del suo habitat e della sua cultura – dice Michele De Carlo, general manager di Brasil World – Le popolazioni locali che lavorano nei pressi della foresta Amazzonica, ad esempio, sono coinvolte nella preservazione della foresta trovando nel turismo un mezzo di sussistenza ma anche di divulgazione e di sostegno. Il turismo, gestito nel modo corretto, è fonte di sostentamento e sostenibilità».
Sono proprio l’Amazzonia e la natura a fare da filo conduttore alla programmazione che Brasil World ha racchiuso in 13 itinerari di gruppo in esclusiva. La destinazione è in crescita del 30%, rispetto al 2018.
Il Brasile è meta ideale per qualsiasi tipologia di clientela – famiglie con bambini incluse – non richiede vaccini e ha una stagionalità sempre valida. Ogni itinerario del brand di Quality Group è stato costruito mettendo la natura al centro. Dal Gran Tour del Brasile, il più completo, che prevede, in alcune partenze, oltre all’accompagnatore locale anche l’accompagnatore dall’Italia, al Mosaico brasiliano, un classico della programmazione, gli itinerari portano in contatto con le popolazioni locali e si strutturano attraverso i tesori naturali del Paese: Amazzonia e Iguassù in primis, ma anche il deserto di Lençóis Maranenses e Pantanal, il regno del giaguaro.
Tra le varie novità spicca Party Brasile, partenza di gruppo a budget contenuto, che presenta un programma vivo e attivo e garantisce, grazie ai numerosi momenti liberi, l’occasione per una forte socializzazione tra i partecipanti. Il nuovo catalogo presenta anche proposte chiamate Emozioni Brasiliane, da vivere a bordo di una barca che si addentra nella foresta Amazzonica; Brasile Prestige con itinerari esclusivi. Infine, attraverso Panorama Brasiliano, Brasilia World propone la visita di Brasilia, una delle città più belle del Paese, oggetto di studio e ammirazione fin dalla sua nascita negli anni ’60. Non mancano i tour in 4×4 lungo la costa, attraversando dune di sabbia, o le estensioni mare.
Cultura e arte sono il fulcro della programmazione del brand sulla Colombia. Meta scelta da chi solitamente ha già esplorato Argentina, Brasile e Perù, la Colombia offre gioielli architettonici unici e perfettamente conservati da visitare senza necessità di visto o vaccino. La sola Cartagena merita il viaggio ed è tappa di tutta la programmazione insieme a Bogotà e a Medellín.
Sono sei gli itinerari proposti. Si potrà spaziare dal tour più completo quale Colombia d’autore che da Bogotá raggiunge centri d’archeologia e le città coloniali custodite – da Zipaquirá, Popayán, San Agustín, Cartagena e Medellín – a Party Colombia, ideale per un gruppo di spiriti liberi.
Gli itinerari possono essere abbinati a estensioni naturalistiche in Amazzonia o a Los Llanos, oppure a soggiorni mare a Baru Mucura e San Andrés.
A chiudere il catalogo, le isole del parco naturale di Los Roques, che da sempre vivono in modo indipendente dal Venezuela

Story 125
Australia, dal 25 ottobre Ayers Rock chiude alle visite turistiche
Dopo anni di battaglie da parte delle popolazioni aborigene dell’Australia è arrivata, infine, la conferma della chiusura di Ayers Rock (conosciuto anche come Uluru) ai turisti. Dal 25 ottobre 2019, infatti, sarà vietato salire o arrampicarsi sull’Uluru, il più famoso massiccio roccioso dell’Australia.
La decisione è stata effettuata dal Parco nazionale australiano Uluru-Kata Tjuta proprio perché il massiccio, alto 348 metri, è considerato un luogo sacro dagli aborigeni. L’accesso ad Ayers Rock, una delle destinazioni più famose del Continente, è stato vietato anche per evitare i numerosi incidenti che sono avvenuti nel corso egli anni. Secondo il quotidiano inglese The Guardian, infatti, dagli anni Cinquanta ad oggi sono morte durante la scalata almeno 37 persone. L’ultima in ordine di tempo sarebbe quella di un turista giapponese di 76 anni, avvenuta lo scorso luglio.
Sono nel 2018 il parco è stato visitato da 395.338 turisti – il 20% in più dell’anno precedente – e di queste, l’87% sono salite fino in cima al monte sacro.
Proprio in previsione dell’imminente chiusura, quindi, molti turisti stanno approfittando degli ultimi mesi a disposizione per poter visitare Ayers Rock. Sui giornali australiani, infatti, vengono ripresi numerosi post e foto dai social network che mostrano centinaia di turisti in coda lungo le vie di ascesa alla vetta dell’Uluru.

Story 126
La francese XL Airways verso il fallimento
XL Airways, compagnia francese di lungo raggio con un network concentrato soprattutto su Stati Uniti, Caraibi e Oceano Indiano, ha cessato la vendita dei biglietti dal 19 settembre. A rendere noto quello che diventa il secondo fallimento nell’aviazione francese nel giro di pochi giorni (due settimane fa era stata la volta di Aigle Azur), è il sito web del vettore, che annuncia di avere interrotto dallo scorso giovedì tutte le vendite dei biglietti a causa di “grandi difficoltà finanziarie” .
Se dunque i voli del fine settimana verranno mantenuti, alcuni operativi potrebbero invece essere cancellati dal 23 settembre, con il risultato che ai passeggeri è stato chiesto di controllare lo stato dei loro operativi, compresi i passeggeri che rientrano dopo tale data (per ogni aggiornamento il riferimento è www.xl.com/en/statut-vol-xl o il numero verde+33.3.51.86.00.51).
La compagnia, che fu fondata nel 1995 con il nome di Star Airlines ed è stata rilevata nel novembre 2012 dal Gruppo X-Air Aviation, attualmente dispone di una flotta di tre Airbus A330-200 e un A330-300, con un quarto A330-200 preso in leasing dall’operatore charter portoghese Hi Fly. La sua base è l’aeroporto di Parigi Charles de Gaulle.
Nel 2016, XL Airways France si era fusa con La Compagnie, vettore all business attivo sui collegamenti da Parigi Orly e Nizza pre New York Newark. Al momento, però, non è chiaro come il dissesto di XL Airways coinvolgerà anche i “cugini”.

Story 127
Franceschini bis e il turismo torna al Mibact
Dario Franceschini torna al ministero per i Beni culturali, così come il turismo torna al Mibac(t) dopo una parentesi di un anno all’Agricoltura. Previsioni in buona parte azzeccate con l’annuncio della nuova squadra del governo Conte bis, in queste ore al Quirinale.
Per Franceschini, 60 anni, ferrarese e una lunga militanza nel Pd, si tratta di un ritorno che potrà significare, soprattutto per il settore del turismo, la ripresa di alcuni provvedimenti che avevano avuto la sua firma, come il Piano Strategico per il Turismo e il tax credit che erano diventati anche i punti di forza del suo dicastero durante il governo Gentiloni.
Difficile prevedere quale sarà la squadra che Franceschini intenderà comporre in pochi giorni per seguire le vicende del turismo. Ci si ricorderà che alla direzione generale del turismo di due anni fa sedeva Francesco Palumbo, che oggi è direttore di Promozione Toscana.
L’aspetto positivo che verrà sicuramente rimarcato dalle associazioni di categoria è la conoscenza di un interlocutore istituzionale che ha sempre fortemente creduto nel binomio turismo-arte, rispetto alle indicazioni del ministro del Mipaaft, Gian Marco Centinaio del governo gialloverde, che aveva fortemente voluto l’affiancamento del settore alle politiche agricole, rilanciando il tema delle eccellenze agroalimentari ed enogastronomiche come punti di forza del nostro incoming.
Ora si apre anche una stagione di nuove interlocuzioni con i vertici Enit, appena nominati, e con attori importanti come il Gruppo Fs e Alitalia, uniti da una non facile soluzione della vicenda del vettore, alla ricerca di un pieno rilancio che potrebbe dare un sostanzioso contributo anche al settore turistico.

Story 128
Svolta per la nuova Alitalia:
ci pensa Riccardo Toto
A volte ritornano, soprattutto in Alitalia. Sembrerebbe essere Riccardo Toto, infatti, il socio che si prenderà carico del 30% della newco dell’ex compagnia di bandiera.
Riccardo è il figlio di Carlo Toto, noto imprenditore abruzzese e patron della compagnia Air One che confluì proprio in Alitalia ai tempi dei “capitani coraggiosi” del governo Berlusconi che nel 2008 salvarono Alitalia attraverso la nascita di Cai.
Secondo Repubblica, infatti, sarebbe proprio Riccardo Toto il socio scelto dal viceministro, Luigi Di Maio, per sostituire la reticente Atlantia e completare un quadro che vede Fs capo-cordata con il 30%, il Mef con il 15% frutto della riconversione del prestito ponte, e Delta Air Lines con un ulteriore 15%, utile più che altro a garantirsi la continuità delle rotte transatlantiche che il vettore Usa condivide con Alitalia. All’appello mancherebbe un piccolo 5% che, a questo punto, potrebbe anche essere coperto dia uno dei soci già in campo.
Se il padre, Carlo Toto, riuscì a chiudere l’esperienza Air One facendola entrare in Alitalia grazie alla mediazione di Banca Intesa – e concedendo in leasing gli aerei alla compagnia italiana – oltre a liberarsi di oltre 600 milioni di euro di debiti; il figlio, Riccardo Toto, sale alla ribalta nel 2011 rilevando la compagnia aerea Livingston senza grande successo. Dopo pochi anni, infatti, il vettore smise di volare per fallire definitivamente nel 2015.
Secondo Repubblica, però, il ruolo di garante e mediatore per l’ingresso di Toto è svolto tutto dal ministro dello Sviluppo Economico, Luigi Di Maio, che da fine marzo sta portando avanti i colloqui con l’imprenditore. Tutto sarebbe iniziato, infatti, circa un mese fa con un viaggio del viceministro negli Usa, a New York e Washington per la precisione.
Secondo il quotidiano, infine, Di Maio punta a chiudere la definizione del Gruppo che darà vita alla Nuova Alitalia entro la data concordata con i commissari, ovvero martedì 30 aprile, anche se è verosimile un rinvio di almeno due settimane. Le trattative, in ogni caso, sarebbero a buon punto e la famiglia Toto dovrebbe investire una cifra che si aggira intorno ai 250 milioni di euro.

Story 129
Nuova era Caboverdetime, le intenzioni di Pietro Dusi
Il rafforzamento della squadra commerciale, un nuovo sito con vendita online B2B e una strategia social, tutti strumenti per sostenere la crescita. Comincia così il nuovo corso di Caboverdetime, quello sotto la guida di Pietro Dusi, il nuovo responsabile commerciale e referente comunicazione e marketing dell’operatore, che prende il testimone da Michele Rongoni, direttore commerciale per quindici anni. Dusi arriva da I Viaggi di Atlantide, dove si è occupato di gestione commerciale e rapporti con le agenzie di viaggi e Olta.
«Una delle necessità ora per Caboverdetime – spiega Dusi – è quella di ampliare il bacino di utenza, anche in riferimento alle circa 2.500 adv che oggi lavorano con noi, per sostenere la crescita dell’operatore con le nuove strutture in programmazione e il volo settimanale da Bergamo su Sal».
DAI CRAL ALLA PARTNERSHIP CON TRUSTFORCE. Una delle vie con cui questo verrà fatto sono i Cral (Circoli ricreativi aziendali lavoratori): «Saranno seguiti con l’inserimento sul territorio di una nuova risorsa (la cui nomina è imminente, ndr), che curerà direttamente i rapporti con loro e con le agenzie che li gestiscono». E sul fronte commerciale si rafforza ulteriormente la squadra anche grazie alla collaborazione già avviata con Trustforce, la società di promoter di Giampaolo Vairo.
Le new entry commerciali in Caboverdetime, invece, sono Marco Comelli e Federica Colle (quest’ultima proveniente come Dusi da I Viaggi di Atlantide, ndr). «I due promoter si occuperanno rispettivamente di Milano e Lombardia e di Piemonte e Liguria. Il quadro si completa, inoltre, con l’ingresso di Riccardo Rota, che oltre a seguire la parte online e social media, darà supporto ai promotori e si occuperà in prima persona del territorio di Brescia, Bergamo, Mantova e Verona. Vorremmo arrivare a coprire almeno la totalità dell’Emilia Romagna, per un totale di 4mila adv circa», spiega Dusi.
BOOKING B2B ANCHE ONLINE. Nei prossimi tre o quattro mesi arriverà anche il nuovo sito. «Mentre adesso è essenzialmente una vetrina statica, apriremo la vendita B2B anche online, mentre ora il booking è solo telefonico e dunque non dà alle agenzie accesso in tempo reale a disponibilità e prezzi. Vorremmo farne uno strumento da cui lanciare call to action e campagne, migliorare la fidelizzazione del cliente, raggiungere chi ancora non riusciamo, e anche utilizzare i dati forniti dai partner in loco per realizzare un’immagine più completa del t.o. all’esterno», spiega ancora Pietro Dusi.
Riccardo Rota, invece, racconta la nuova strategia social dell’operatore. «Per prima cosa l’obiettivo è spingere sui social per arrivare a intercettare il cliente finale mandandolo però poi sempre in agenzia. Per esempio su Instagram la strategia è quella di raccontare non solo l’operatore ma anche la destinazione e le esperienze che offre. Faremo un piano marketing, e soprattutto stiamo lavorando all’implementazione del nuovo sito».
AL VIA LE VENDITE DELL’INVERNO. La comunicazione sarà uno step importante per dare visibilità ai nuovi prodotti. Chiuso infatti lo storico Crioula, ora le due strutture di punta di proprietà a Sal sono Halos Casa Resort, 4 stelle all inclusive, proposto soprattutto alle famiglie, e Hotel Sobrado, 4 stelle in bed & breakfast, adatto anche a clientela business e a chi magari è repeater, conosce già bene l’isola e cerca una struttura solo con prima colazione per muoversi poi liberamente. «Sono sempre proposti con volo Blue Panorama da Bergamo con partenza il sabato sera e rientro la domenica mattina, permettendo così di toccare anche un pubblico più ampio grazie ai voli di avvicinamento. È stato prolungato fino al 30 aprile 2020».
L’operatore pensa già infatti alla stagione invernale con le vendite si aprono martedì 25 giugno. «Opereremo un abbassamento dei supplementi per le varie tipologie di camere in modo da spingere le vendite presso le famiglie – prosegue Dusi – Oggi l’80% del fatturato è realizzato in Lombardia, e al momento non è in programma l’apertura dei voli da nuovi aeroporti. Abbiamo la necessità di spiegare bene il nuovo prodotto Halos, un livello alto di hôtellerie, con appartamenti di almeno 45 metri quadri». Attualmente la struttura conta su circa 110 camere, ma è solo parte di un progetto più ampio che vedrà come prossima fase la realizzazione di un’ulteriore struttura – in costruzione – da 250 camere, debutto previsto la prossima primavera.
Ma anche dalle ceneri del Crioula sono nate alcune novità: il terreno è stato infatti acquistato dai tedeschi di Robinson che a metà dicembre aprirranno il loro Club Capo Verde, un 4 stelle only adult «col quale abbiamo negoziato ottime tariffe e offriamo una ventina di camere a settimana, al momento in esclusiva per l’Italia in attesa che eventualmente si muovano altri grossi operatori», lascia intendere Dusi.
VIRATA SULL’ALTA GAMMA. Il volo da Bergamo conta su 170 posti a settimana, venduti in piccola parte anche come solo volo. E quando aprirà anche la nuova struttura alberghiera di Halos il manager non esclude partnership con altri operatori italiani interessati ad allotment. Sul fronte estero, al momento, la “lotta” è con Tui, forte di qualcosa come settanta voli a settimana su Sal da tutta Europa. Sono soprattutto tedeschi e inglesi i principali mercati sulla destinazione , «e si sta facendo avanti anche l’Europa dell’Est».
«La spesa media e il livello si stanno alzando (vedi l’ingresso di catene come Hilton e Melià, ndr) e l’isola riscuote successo nel segmento repeaters. Per questo Caboverdetime ha deciso di lasciare il Crioula e ripartire con nuove idee, non più il classico villaggio italiano all inclusive, ma strutture in grado di intercettare questo cambiamento».

Story 130
I nuovi confini di Ryanair: al via i voli per la Georgia
Ryanair allarga il suo spettro di collegamenti oltre la vicina Europa e annuncia l’avvio di una nuova rotta che collegherà Milano alla Georgia. A partire da novembre 2019, infatti, l’aeroporto di Milano Bergamo sarà collegato quattro volte a settimana con Tbilisi, la capitale della Georgia.
Tbilisi è una delle 10 nuove destinazioni di Ryanair per l’orario invernale 2019 da Milano Bergamo. La compagnia irlandese, infatti, prevede per la winter circa 80 rotte in totale per oltre 11,1 milioni di passeggeri, e le novità sono: Agadir (volo bisettimanale), Bremen (bisettimanale), Göteborg (bisettimanale), Katowice (bisettimanale), Lappeenranta (bisettimanale), Londra Southend (3 voli a settimana), Marsiglia (4 voli a settimana), Santander (bisettimanale), Sofia (giornaliero) e Tbilisi.
«Ryanair è lieta di annunciare la nuova rotta che, a partire da novembre 2019, collegherà Milano Bergamo a Tbilisi, in Georgia, con quattro voli a settimana, nell’ambito della nostra programmazione invernale 2019. I viaggiatori in partenza da Milano Bergamo possono ora prenotare un volo per Kutaisi fino a marzo 2020», ha annunciato Chiara Ravara, marketing manager Italia della compagnia.

Story 131
Bologna candida i suoi portici come patrimonio mondiale Unesco
Tre anni di lavoro, un documento composto da 400 pagine divise in 9 capitoli e 62 chilometri di portici mappati. È il frutto del lavoro del gruppo messo in piedi dal sindaco Virginio Merola, con la collaborazione dell’Istituzione Musei e Biblioteche del Comune, dell’Università degli Studi di Bologna e il sostegno economico della Fondazione Carisbo, che potrebbe portare i portici di Bologna a entrare nella lista del Patrimonio Mondiale dell’Umanità Unesco.
L’obiettivo è quello di valorizzare un bene architettonico unico al mondo che affonda le sue radici nel Medioevo. I portici bolognesi sono stati istituzionalizzati nel 1288 con uno Statuto del Comune che stabiliva che tutte le case costruite ex novo dovevano essere realizzate con un portico di muratura antistante, e che quelle costruite in precedenza che ne fossero sprovviste dovevano dotarsene. I portici si trovano davanti a case, palazzi, chiese e hanno larghezze e altezze diverse: il più largo è il quadriportico della basilica di Santa Maria dei Servi in strada Maggiore, mentre il più stretto è situato in via Senzanome ed è largo appena 95 centimetri; il più alto è il duecentesco portico del Palazzo Arcivescovile, alto quasi dieci metri.
Il dossier preliminare formulato, arriverà il prossimo 30 settembre sul tavolo dell’organizzazione internazionale ed, entro la fine del 2019, l’Unesco valuterà il plico su cui verrà presa una decisione non prima del 2021. La mappatura dei portici è stata resa possibile anche grazie al contributo dei tanti cittadini che, attraverso le loro segnalazioni e le loro fotografie, hanno collaborato per censire anche tratti meno conosciuti ma rispondenti alle caratteristiche individuate per la candidatura (quelli destinati alla pubblica fruizione, non quelli costruiti solo per l’accesso agli edifici).
Il lavoro però è ancora lungo, soprattutto perché bisognerà studiare un modo per la conservazione dei portici, in ottemperanza a quanto richiesto dall’Unesco per tutelare in modo efficace il valore universale del bene. Il progetto non coprirà solo i portici, ma anche la cosiddetta buffer zone, ovvero la zona di rispetto che circonda il bene protetto dall’Unesco. Inoltre, dal 23 al 27 settembre tutti i cittadini potranno inviare i loro suggerimenti per il piano di gestione grazie a una mail da inviare all’indirizzo candidaturaporticiunesco@comune.bologna.it.

Story 132
Disagi in aeroporto, i diritti delle famiglie con bambini
Per l’estate 2019 si prevedono ancora più disagi rispetto all’anno scorso: l’ultimo studio di AirHelp stima attese in aeroporto per più di 7,8 milioni di passeggeri che viaggeranno da e per l’Italia. Tra questi viaggiatori ci saranno anche famiglie con bambini; per questo la società di supporto ai passeggeri ha stilato un breve vademecum per chi va in vacanza con i più piccoli, ricordando che tutti hanno diritto al risarcimento, indipendentemente dall’età.
«Nonostante alcune compagnie aeree affermino il contrario, anche i neonati sono vittime di ritardi e cancellazioni di voli e come tutti hanno diritto al rimborso – sostiene Roberta Fichera, portavoce di AirHelp Italia – In vista del mese più caldo dell’anno, riteniamo sia molto importante sensibilizzare l’opinione pubblica sul fatto che anche i più piccoli abbiano dei diritti. Invitiamo i genitori a ricordarsi di presentare sempre una richiesta di risarcimento anche per conto dei propri figli in caso di disagi con il volo».
Se si rimane bloccati in aeroporto con i bambini, è bene ricordare che ci sono leggi che tutelano tutta la famiglia durante un’interruzione di volo. Ecco alcuni consigli su cosa fare e cosa dire quando le vacanze prendono una piega inaspettata:
Tutti i componenti della famiglia hanno diritto a cibo e bevande gratuite . A seconda del ritardo del volo, quando si rimane in attesa in aeroporto, la compagnia aerea è obbligata a fornire cibo e bevande gratis anche ai più piccoli. Alcuni vettori possono offrire buoni pasto o rimborsare gli articoli alimentari acquistati; in questo caso sarà necessario conservare le ricevute .
. A seconda del ritardo del volo, quando si rimane in attesa in aeroporto, la compagnia aerea è obbligata a fornire cibo e bevande gratis anche ai più piccoli. Alcuni vettori possono offrire o rimborsare gli articoli alimentari acquistati; in questo caso sarà necessario conservare le . Tutti i membri della famiglia hanno diritto al pernottamento gratuito . In caso di lunghi ritardi o cancellazioni del volo dove si rende necessario il pernottamento, la compagnia aerea deve fornire a tutti i componenti del nucleo familiare un alloggio gratuito per la notte, insieme al trasporto, sempre gratuito, da e per l’aeroporto.
. In caso di lunghi ritardi o cancellazioni del volo dove si rende necessario il pernottamento, la compagnia aerea deve fornire a tutti i componenti del nucleo familiare un alloggio gratuito per la notte, insieme al trasporto, sempre gratuito, da e per l’aeroporto. L’importo del risarcimento è uguale per tutti . Anche se il biglietto del bambino ha un ammontare minore rispetto a quello di un adulto, si ha diritto comunque all’intero risarcimento. Il rimborso dipende dalla distanza del volo e dalla durata del ritardo, non dal costo del biglietto.
. Anche se il biglietto del bambino ha un ammontare minore rispetto a quello di un adulto, si ha diritto comunque all’intero risarcimento. Il rimborso dipende dalla distanza del volo e dalla durata del ritardo, non dal costo del biglietto. Anche i neonati hanno diritto al rimborso, l’indennizzo calcolato in base alla distanza e a un ritardo accumulato superiore alle tre ore. Il reclamo può risultare più semplice per i bambini dai 2 anni in su, dovendo pagare un posto fisico per sedersi. Per chi vola con il bambino in braccio, quando si viaggia con un bimbo di età inferiore ai 2 anni, la maggior parte delle compagnie aeree applica una tassa che va dal 10% al 15% sulla tariffa del biglietto adulto, insieme al supplemento per le cinture di sicurezza per i neonati. Se il biglietto per il bambino fosse stato pagato parzialmente, si ha diritto a chiedere un rimborso in caso di interruzioni del volo.
Oltre ai rimborsi in caso di ritardi e cancellazioni, i passeggeri che viaggiano con bambini hanno anche altri diritti:

Story 133
SeaBubbles, arrivano i taxi volanti lungo la Senna
Sospesi, a 50 cm dall’acqua, strani velivoli si aggirano in questi giorni per la Senna parigina. Si tratta dei SeaBubbles, i nuovi taxi elettrici volanti realizzati dal francese Alain Thébault, in collaborazione con lo svedese Anders Bringdal, ex recordman di velocità su windsurf.
Zero rumore, zero onde e zero emissioni di carbonio per alimentare l’animo green del sindaco Anne Hidalgo, fervente sostenitrice dell’impatto zero. I SeaBubbles sono caratterizzati da archi sommersi in fibra di vetro che grazie alla velocità – circa 30 km/h – mantengono la barca fuori dall’acqua. Veicoli 100% elettrici, in grado di ricaricarsi molto velocemente al dock quando i passeggeri salgono e scendono. I viaggiatori entrano dalle porte laterali e si sistemano all’interno della “bolla”, dopodiché il taxi raggiunge i 10 km/h, alzandosi e iniziando a planare, evitando il mal di mare, i movimenti improvvisi o le ondate.
Da lunedì a venerdì la prefettura ha concesso che i SeaBubbles possano navigare sulla Senna dalle 8 alle 10 del mattino e dalle 3 alle 5 del pomeriggio. «Abbiamo concesso una deroga alle regole che governano la navigabilità sulla Senna — spiega il prefetto Magali Charbonneau — su tre criteri in particolare: la velocità massima, la possibilità di sorpassare e quella di fare inversione di marcia sul fiume».
Il cofondatore Bringdal ha aggiunto: «Parigi, come molte altre città d’Europa, è attraversata da una specie di autostrada, il fiume, che è usato dai battelli dei turisti e dai cargo, è vero, ma resta quasi vuoto, mentre qualche metro più in alto ci sono migliaia di auto imbottigliate. Con SeaBubbles vai da un capo all’altro di Parigi, da est a ovest, in 25 minuti assicurati, non uno di più».
Dopo le prove di questi giorni, i primi veicoli entreranno a regime nella primavera 2020.

Story 134
Air Italy apre le vendite per l’estate 2020. Nordamerica confermato
Air Italy apre le vendite per la prossima stagione estiva confermando le rotte stagionali verso gli Usa e Canada (Los Angeles, San Francisco e Toronto) in aggiunta ai voli annuali per Miami e New York. I biglietti sono in vendita per il periodo che va dal 29 marzo al 24 ottobre 2020.
La compagnia italiana ha riconfermato anche per il prossimo anno le attuali destinazioni sull’Africa (Il Cairo, Dakar, Accra, Lagos e Sharm el Sheikh) e i voli domestici multi-frequenza giornaliera (fra Milano Malpensa e Roma, Napoli, Palermo, Catania, Lamezia Terme, Cagliari e Olbia), in connessione con la rete internazionale.
«Grazie agli eccellenti risultati registrati sul nostro network nel corso del 2019, siamo molto orgogliosi di poter annunciare l’inizio delle vendite per l’anno 2020, garantendo la copertura dell’intera rete per la prossima estate – ha dichiarato Rossen Dimitrov, chief operating officer – Questo dimostra il nostro impegno verso il mercato nazionale e internazionale, la nostra strategia in termini di network e il nostro desiderio di migliorare ancora una volta l’esperienza di viaggio dei nostri passeggeri, anche dando loro l’opportunità di pianificare in anticipo le nostre destinazioni più richieste».
Milano Malpensa, hub di riferimento per Air Italy, conferma quindi anche per il 2020 le oltre 170 frequenze settimanali sull’hub, 26 delle quali per il Nord America. I voli da Milano Malpensa a New York (giornaliero) e Miami (5 frequenze settimanali) restano annuali, mentre da Malpensa a Los Angeles saranno quattro le frequenze settimanali nella stagione estiva (così come San Francisco). La rotta da Malpensa per Toronto, invece, prevede sei frequenze settimanali per la summer.
Durante la stagione invernale 2019/2020, infine, la compagnia aerea opererà nuove destinazioni stagionali di lungo raggio come le Maldive (rotta presidiata fino alla fine delle vacanze di Pasqua 2020) Mombasa e Zanzibar. Le nuove rotte di cui sopra saranno lanciate il prossimo ottobre 2019 e saranno operate da A330-200 di Air Italy, sostituendo per il periodo autunno-inverno i collegamenti con Los Angeles, San Francisco e Toronto.

Story 135
Uvet Personal Travel Specialist cerca 20 agenti di viaggi
Uvet Personal Travel Specialist è alla ricerca di 20 agenti di viaggi da inserire nella propria squadra. Il Gruppo Uvet intende rafforzare il team, composto ad oggi da 100 professionisti che offrono su tutto il territorio nazionale servizi dedicati e personalizzati di vendita viaggi e vacanze leisure.
I candidati ideali devono avere un background riconosciuto di competenze ed esperienze come agenti di almeno 2/3 anni ed essere aperti a conoscere e abbracciare con convinzione l’approccio alla vendita personalizzata di viaggi e vacanze di Uvet Personal Travel Specialist.
La ricerca di nuovi agenti di viaggi si concluderà all’isola di Santo Stefano nell’arcipelago della Maddalena, in Sardegna.
A spiegare nei dettagli come si svolgerà la selezione delle candidature è il responsabile Personal Travel Specialist Glauco Auteri:«Abbiamo l’esigenza di ampliare il team, e lo facciamo con un metodo di selezione innovativo che permette di migliorare anche l’esperienza dei candidati: ad agosto ci occuperemo della selezione dei nuovi Personal Travel Specialist (Pts) che saranno invitati dal 14 al 17 settembre al nostro “Summer Meeting” presso il Settemari Prime Santo Stefano Resort – chiarisce – Sarà un momento di condivisione e confronto; racconteremo il metodo Pts e la proposta dell’anno prossimo per prepararli ad affrontare al meglio il nuovo ruolo. Una formula innovativa di recruiting che unisce un pizzico di vacanza a una seria attività di lavoro trasformando così Santo Stefano in una vera e propria Recruiting Island».
Le candidature per il ruolo accompagnate da un dettagliato curriculum vitae vanno inviate entro il 23 agosto.

Story 136
Nelle Marche alla scoperta dell’oro giallo di Cabernardi
Una visita in notturna all’interno del riscoperto Parco Archeo Minerario di Cabernardi (An) per fare un tuffo in quello che fino agli anni Cinquanta è stato il più grande centro minerario d’Europa. È una delle tappe del Grand Tour delle Marche nel territorio fabrianese, organizzata dall’Unione Montana dell’Esino-Frasassi e Parco Naturale Regionale della Gola della Rossa e di Frasassi con Tipicità di Angelo Serri e Alberto Monachesi, in collaborazione con l’agenzia di viaggi e tour operator Aleste Tour.
Una passeggiata attraverso i luoghi e gli impianti di estrazione dello zolfo, l’oro giallo di Cabernardi, e del paesino di Canterino che l’allora Montecatini costruì ad hoc per ospitare le 500 unità necessarie per intraprendere la copiosa attività mineraria di quegli anni. Riaperto nel 2015, dopo anni di lavori di restauro per riportare alla luce ciò che la società aveva tentato di nascondere dopo la chiusura definitiva del 1959, il sito permette di rivivere il processo di estrazione: dalla fusione dello zolfo all’interno dei calcaroni o dei forni Gill all’ingegneristico pozzo Donegani.
Un viaggio che ripercorre le gallerie sotterranee per ricordare le generazioni di minatori che, attraverso un lavoro duro e pericoloso, hanno contribuito alla nascita e allo sviluppo del settore chimico-minerario italiano. Si parte dal Pozzo Donegani, esempio di ingegneria industriale e simbolo della miniera, testimone dei migliaia di minatori che ogni giorno scendevano fino al 13esimo livello attraverso gabbie e ascensori, armati di piccone e buona volontà. Il giro prosegue su un viale sterrato disseminato di forni Gill, nei quali avveniva più rapidamente la fusione del metalloide.
La società Montecatini, titolare delle concessioni, ha rilevato la miniera di Vallotica-Percozzone nel 1917 potenziando gli impianti che raggiunsero l’estensione di mille ettari e la profondità di 870 metri. La Montecatini arrivò ad avere circa 2mila dipendenti, provenienti sia da paesi limitrofi che da diverse zone d’Italia, e di conseguenza Cabernardi si arricchì di numerose infrastrutture, negozi e servizi assistenziali, ricreativi e relazionali. La miniera ha significato lavoro, ricchezza e coesione sociale non solo per la popolazione di Cabernardi, ma anche per i paesi vicini da cui attraeva forza lavoro. Con il richiamo di manodopera cresceva anche il fabbisogno di abitazioni. Fu la stessa società a realizzare i nuovi agglomerati urbani dotandoli di tutti i servizi necessari e per il tempo libero.
Canterino, il villaggio dei minatori, è stato costruito in una vallata alle pendici del comune di Sassoferrato nel 1919, attualmente ci vivono stabilmente otto persone ma ai tempi d’oro della miniera ne contava oltre 300. Un luogo di produttività che incarnava l’utopia capitalistica di un posto in cui offrire ai lavoratori lo svago e il benessere con i fumi della lavorazione dello zolfo a fare da sfondo. Era il rovescio della medaglia: se da un lato la miniera arricchiva e permetteva un’esistenza dignitosa a chi vi lavorava, al tempo stesso ne comprometteva sempre di più la salute e devastava l’ambiente circostante. Ancora oggi, se con Google Maps si cercano i luoghi in cui erano collocati i calcaroni, appaiono come dei cerchi nel grano a significato del fatto che a distanza di 60 anni continua a vedersi l’effetto dell’invasione umana.

Story 137
Hubsolute spinge sul Mice con Laura Spatola
Hubsolute, agenzia svizzera basata a Lugano, ha inserito nel team Laura Spatola con l’obiettivo di espandere il suo raggio d’azione, oggi focalizzato su aziende della distribuzione turistica, dell’hôtellerie e dell’entertainment. Manager internazionale con esperienza nel campo del business travel e dell’hospitality, Laura entra nel team per sviluppare la clientela esistente e implementare nuovi accordi.
«Metterò a frutto il background maturato nella gestione del corporate travel management così come del Mice, che mi ha permesso di conoscere svariati settori industriali e figure professionali attinenti alle strutture aziendali. Certamente le società che si affidano e affideranno ad Hubsolute con obiettivi di espansione nei mercati del turismo possono ampliare il proprio campo di azione conoscendo le opportunità derivanti da queste competenze», ha commentato la manager.
Hubsolute ha un portafoglio clienti in espansione: oltre a Land of Fashion, network di cinque outlet dello shopping con focus sull’attrazione di flussi turistici e collaborazione con i territori, l’agenzia fondata da Federico Fava ed Ezio Dell’Orto ha acquisito Vistaterra, resort nel Canavese (Ivrea) e Laticastelli, fortezza medievale del 1200 convertita in boutique hotel, in Toscana.
Tra i progetti anche Fico Eataly World, a Bologna, e per quanto riguarda le acquisizioni recenti spicca la Terrazza Martini a Milano, celebre location di eventi e meeting aziendali che diventa tappa imperdibile del grand tour d’Italia con il capoluogo meneghino al centro degli itinerari tra arte, cultura e rooftop.
Il ruolo di Hubsolute è di posizionare tutte queste realtà nel turismo, perché diventino luoghi fondamentali dei pacchetti di vacanza dei viaggiatori internazionali che scelgono l’Italia e le sue eccellenze come meta da non perdere.
«Il portafoglio clienti di Hubsolute è pronto per sviluppare opportunità nel business travel e nel Mice, ad esempio le strutture ricettive possono accedere all’accreditamento dei concorsi di aggiudicazione per ospitare eventi e meeting corporate. Un settore, quest’ultimo, di cui mi sono occupata e che porterò come esperienza», ha concluso Laura Spatola.

Story 138
Mappamondo lancia Solo Travellers per viaggiatori single
Arriva “Solo Travellers”, la nuova linea di prodotto di Mappamondo dedicata ai viaggiatori single. Con il claim “Parti da solo, ma viaggia in compagnia!”, l’operatore intercetta un target in costante crescita e con un market share sempre più rilevante, persone che non hanno un compagno o una compagna di viaggio e che spesso si ritrovano in vacanza circondati da coppie e famiglie.
La proposta di viaggio di Mappamondo abbatte ogni barriera di età e favorisce nuove relazioni, all’insegna della curiosità e della scoperta, lungo itinerari che generalmente non si percorrono.
Al momento il tour operator propone pacchetti in Oriente, dove è presente da oltre 40 anni, alla scoperta di Cambogia, Myanmar e Vietnam. Sono itinerari studiati ad hoc con una formula che prevede il twin share, ossia la condivisione della camera con un altro passeggero. Sarà poi cura del t.o. occuparsi della combinazione dei viaggiatori, considerando genere e, possibilmente, fasce di età simili.
Se non dovesse esserci la disponibilità di combinazione, il supplemento singola viene assorbito da Mappamondo.
«Con questi itinerari implementiamo ulteriormente l’offerta sull’Estremo Oriente consolidando il nostro posizionamento sul mercato – commenta Francesco Maio, direttore commerciale Mappamondo – La nostra programmazione si presenta sempre più completa e specifica grazie a tre distinte linee di prodotto, “Solo Travellers”, “Unique Trails” e “Tour In esclusiva” Mappamondo, con una vasta gamma di itinerari in grado di soddisfare le aspettative di diverse tipologie di viaggiatori».

Story 139
Un milione per Expo Dubai dal Mipaaft
«Lavoriamo fino alla fine per il bene del Paese e per la valorizzazione del nostro made in Italy». Con queste parole il ministro delle Politiche agricole alimentari, forestali e del turismo, Gian Marco Centinaio, ha annunciato la firma del decreto che prevede lo stanziamento di 1 milione di euro per la partecipazione del Mipaaft a Expo Dubai, l’esposizione universale in programma per la prima volta in un Paese arabo dal 20 ottobre 2020 al 10 aprile 2021.
«Ci apriamo all’agricoltura del futuro promuovendo il modello italiano in campo agroalimentare. Si tratta di un appuntamento fondamentale per valorizzare il comparto, che sempre più dovrà andare nella direzione dello sviluppo tecnologico e della sostenibilità», ha dichiarato il leghista Centinaio, esponente del dimissionario governo gialloverde.
Vetrina per l’agricoltura, ma anche per il turismo: all’Expo di Dubai sono attesi 25 milioni di visitatori da tutto il mondo nei sei mesi dell’evento.
Beauty Connects People, ovvero “La bellezza unisce le persone”, sarà il tema del Padiglione Italia che si configurerà come un vero e proprio Innovation Hub.
Per la sua costruzione è stata indetta da Invitalia la procedura di gara con una base d’asta di 14 milioni 450mila euro e un valore massimo di 26 milioni.
Partner artistici della struttura saranno con tutta probabilità Regioni e Province, incaricate di produrre e realizzare i contenuti e gli allestimenti del Padiglione Italia diventando, per la prima volta in una Esposizione Universale, protagoniste per l’intera durata dell’evento del “racconto” che presenterà l’Italia al mondo attraverso il linguaggio dei territori e dei paesaggi.
La posizione del Padiglione Italia sarà particolarmente attrattiva, poiché in prossimità del Padiglione degli Emirati Arabi Uniti, ideato da Santiago Calatrava, e non lontano da quelli di Germania, India e Stati Uniti.
Si troverà, dunque, nel luogo che coinvolgerà il maggior numero di visitatori, oltre a essere il centro nevralgico dell’esposizione insieme alla Al Wasl Plaza, piazza di connessione dei tre petali tematici.

Story 140
Arabia Saudita, arriva il visto turistico elettronico
Dovrebbe partire già dal prossimo 27 settembre il nuovo programma di e-visa turistico per entrare in Arabia Saudita, già anticipato dal governo tra i nuovi piani per rilanciare il Paese nel settore del travel. L’anticipazione è stata data da Bloomberg News che ha ripreso una quotidiano saudita.
Il visto elettronico per entrare in Arabia Saudita sarà disponibile per 51 Paesi, Italia compresa, e costerà 440 riyal sauditi (circa 107 euro) e avrà una durata di 90 giorni. I Paesi che accederanno al servizio sono Usa, Australia, Giappone, Corea del Sud, Sud Africa, Brunei, Malesia, Singapore, Taiwan e tutti quelli dell’area Schengen.
Come la maggior parte degli e-visa, quello saudita comporterà l’inserimento di informazioni generali e dettagli personali, le informazioni sul passaporto e sugli itinerari di viaggio e alcune domande relative alla sicurezza. Il visto elettronico, quindi, sostituirà la richiesta di visa che, ad oggi, si può fare solo recandosi di persona presso il consolato o l’ambasciata.
Il progetto e-visa è stato lanciato in seguito alla nuova campagna del monarca Mohammed bin Salman che mira al lancio di nuove prospettive economiche per il Paese riducendo la dipendenza dell’Arabia Saudita dal petrolio. I progetti turistici del Paese, inoltre, prevedono enormi investimenti sulla costa del Mar Rosso.

Story 141
easyJet, con Look&Book la prenotazione passa da Instagram
Perché solo guardare quando puoi prenotare? Da oggi anche in Italia, grazie a easyJet, sarà possibile trasformare in realtà i viaggi che hai desiderato guardando le gallery di Instagram. La nuova funzione Look&Book dell’app della compagnia britannica cambia il modo di prenotare le vacanze, consentendo di bloccare istantaneamente un volo utilizzando soltanto una foto. La tecnologia, disponibile attualmente solo per i clienti iOS, permette a chi naviga su Instagram di catturare con uno screenshot le fotografie più belle e suggestive e condividerle o caricarle sull’app easyJet per prenotare un volo.
Look&Book, attraverso tecniche di riconoscimento delle immagini, identifica la posizione dell’utente e la abbina con una delle oltre mille destinazioni offerte da easyJet in tutta Europa. La nuova funzione non solo riconosce la destinazione, ma suggerisce anche l’aeroporto più vicino e compila automaticamente il modulo di prenotazione con tutti i dettagli.
Dopo il lancio globale della funzione ad ottobre 2018, finalmente anche in Italia i passeggeri di easyJet avranno a disposizione un’ulteriore modalità per prenotare un viaggio Instagram-inspired in pochi click.

Story 142
Quality Group ora diventa International
È Quality Group International la nuova sfida del consorzio torinese. Un progetto che nasce con l’obiettivo di rimanere competitivi nello scenario turistico in continua evoluzione, dominato dall’innovazione tecnologica e da Gruppi di portata mondiale sempre più supportati dalla finanza.
«Il modello di riferimento è Abercrombie & Kent – ha dichiarato Michele Serra, presidente di Quality Group – ma da mutuare in modo più leggero e dinamico. È un’idea che mi ha sempre affascinato, ma vogliamo fare un ulteriore passo, diventare completamente responsabili dei nostri viaggi al 100%, avere una nostra presenza diretta con uffici di rappresentanza coordinati con nostri dmc, capaci di assistere clienti in ogni dettaglio e momento. Parlo di campi esclusivi in Africa, nostre guide in Cina o magari una flotta di fuori strada in Bolivia. Vogliamo interagire con le popolazioni locali, quindi sto parlando di una rete di persone e strutture in tutto il mondo capaci di rendere unici i nostri viaggi».
L’idea nasce dall’esigenza di offrire nuovi prodotti, sempre più personalizzati, nel momento in cui si registra una vera corsa al dinamic packaging, con le grandi Ota che danno al cliente la possibilità di crearsi da solo il pacchetto, bypassando a volte le agenzie.
«Da un lato c’è l’interesse folle dei fondi d’investimento verso il turismo, perché è un prodotto che non finisce mai, dall’altro ci sono le Ota con l’innovazione tecnologica – ha aggiunto Serra – Quindi ci siamo chiesti: per rimanere competitivi basterà rendere più dinamico il nostro Aladdyn? Crediamo di no, siamo diventati protagonisti del mercato turistico grazie alla nostra originalità e creatività, ma ora non basta più. Per questo abbiamo pensato a una sorta di Quality Group International. Abbiamo già iniziato a lavorare su questo in Giappone offrendo la modalità di comprare le escursioni sul momento. Se riusciremo a dare corpo a questa strategia, saremo in grado di essere protagonisti anche in futuro. Il progetto avrà ovviamente bisogno di uno sviluppo tecnologico, per esempio Aladdyn dovrà diventare capace di interagire con delle app per interloquire con clienti in viaggio».
Target dell’iniziativa sono i clienti tradizionali di Quality Group, ma soprattutto i Millennial, che magari oggi viaggiano al risparmio, ma saranno i viaggiatori di domani, quando avranno esigenze più sofisticate.
«Aggiungo che il fatto di esserci uniti tempo fa – è intervenuto Marco Peci, direttore commerciale di Quality Group – ci ha consentito di condividere idee ed esperimenti nel corso degli anni, trasportati e mutuati in innovazione. Il salto in più è di avere nostri assistenti in loco che ti vendono ciò che è giusto per te. La nostra volontà è di mantenere cuore sempre caldo sulle nostre destinazioni, ma trasportarlo nella tecnologia».

Story 143
Nasce AG Group, il polo turistico di Andrea Girolami
Un nuovo Gruppo turistico prende forma in Italia. Si tratta di AG Group, dalle iniziali del fondatore e direttore Andrea Girolami. Al suo interno convergono le società “sorelle” Rsi – Italy Boutique Journey (tour operator), Italy Hotels Collection (consulenza alberghiera e revenue management), Mag Hotels (alberghi) e Diana’s Place (bistrot con cucina gourmet), oltre a una rete di case riposo per anziani.
Online con il nuovo portale www.aggroupitaly.it e il claim “Your gateway to Italy”, il Gruppo rebrandizza tutte le linee di prodotto nel modo seguente: AG Hotels, cinque alberghi a 4 stelle nel centro di Roma, più un sesto in apertura a settembre e un 5 stelle a Firenze in arrivo a fine anno. Seguiranno aperture anche a Venezia e a Milano; AG Boutique Journey, tour operator, dmc, event agency e wedding planner con un’importante specializzazione nel lusso; AG Hotel Consulting, che oggi contribuisce alla commercializzazione di trenta hotel in centro Italia e ha l’obiettivo di arrivare a cento in due anni; AG Foodies sotto la direzione creativa dello chef stellato Andrea Fusco; AG Domus Nova per rispondere lla domanda d’ospitalità per la terza età.
Andrea Girolami è un imprenditore con oltre 20 anni d’esperienza nel settore turistico e dell’ospitalità. AG Group oggi dà lavoro a 250 persone.

Story 144
Massimiliano Musto alla guida del Four Seasons Hotel Firenze
Massimiliano Musto, noto a tutti come Max, è il nuovo direttore generale del Four Seasons di Firenze. Originario di Napoli, entra a far parte della famiglia Four Seasons nel novembre del 1998 come restaurant manager presso The Regent Bangkok (ex Four Seasons Hotel).
Quella fiorentina è la sua tredicesima proprietà Four Seasons, dopo aver maturato esperienze in Four Seasons Hotel Alexandria a San Stefano, al Four Seasons Resort Mauritius ad Anahita, al Four Seasons Hotel Tokyo a Marunouchi, al Four Seasons Hotel Singapore, fino alle esperienze più recenti, guidando come direttore la pre-apertura del Four Seasons Hotel Moscow e il Four Seasons Chiang Mai.
«Dopo così tanti anni trascorsi lontano dal mio paese natale, sono entusiasta e felice di tornare in Italia e soprattutto nella proprietà fiorentina, che con i suoi meravigliosi giardini e la storia che la contraddistingue, è già di per sè una destinazione», commenta Max Musto.

Story 145
oneworld, la giornalista Ghim-Lay Yeo alla guida della comunicazione
L’alleanza oneworld ha un nuovo vicepresidente per la comunicazione corporate: è la giornalista specializzata in aviation, Ghim-Lay Yeo, che sostituisce Michael Blunt, vicepresident corporate affairs, ritiratosi in pensione.
Ghim-Lay Yeo – nel ruolo di viceporesident corporate communications – riporterà direttamente al ceo di oneworld, Rob Gurney, e avrà la sua base a New York occupandosi di media relation, comunicazione corporate interna e relazioni pubbliche.
Yeo entra in oneworld dopo aver lavorato per 10 anni come Americas managing editor della rivista specializzata FlightGlobal.
L’alleanza oneworld include 13 compagnie aeree full member – American Airlines, British Airways, Cathay Pacific Airways, Finnair, Iberia, Japan Airlines, Latam, Malaysia Airlines, Qantas, Qatar Airways, Royal Jordanian, S7 Airlines e SriLankan Airlines – e altri 30 vettori affiliati. Entro il 2020 l’alleanza accoglierà l’ingresso di Royal Air Maroc.

Story 146
Vienna 2020, la capitale della musica celebra Beethoven
A colpire è l’accoglienza. Del Vienna Tourist Board, l’Ente del turismo viennese, rappresentato da Ingrid Friz-Frizberg, marketing manager, e Isabella Rauter, responsabile delle relazioni stampa. E dei musicisti – il duo Igudesman & Joo – che per l’occasione hanno parlato al pubblico in italiano, imparandolo proprio per la performance, come raccontano gli organizzatori.
Martedì 17 settembre il Mr Barry di Roma, a Trastevere, ha ospitato la serata dedicata a “Vienna 2020, Capital of Music”, organizzata per lanciare le celebrazioni del prossimo anno, in occasione del 250° anniversario della nascita di Ludwig van Beethoven, che scelse la città per viverci e comporre lì le sue opere.
In compagnia dei due artisti Aleksey Igudesman e Hyung-ki Joo, russo il primo, anglo-coreano il secondo, ma “viennesi d’adozione” – che hanno miscelato musica classica, pop, rock, rap, reggae e commedia popolare in un “concerto semiserio” – la città austriaca si è presentata alla platea romana di agenti di viaggi e giornalisti, nel suo ruolo di capitale mondiale della musica, annunciando per il 2020 tanti concerti, rassegne, un festival cinemusicale e anche una voice app per celebrare il genio di Beethoven.
Questa di Roma è stata tra l’altro la prima tappa di un tour mondiale – arriverà anche in Sud Korea – in cui l’Ente, insieme ai due musicisti, racconta in un modo inedito (musicale e comico) Vienna e l’importanza della musica.
Il fascino della destinazione è fuori discussione, come dimostrano i numeri. «L’Economist ha definito Vienna la città più vivibile al mondo; abbiamo tantissimi pernottamenti – dice Ingrid Friz-Frizberg – Nel 2018 sono stati 16 milioni. I visitatori sono soprattutto tedeschi e austriaci. L’Italia rappresenta per noi il quinto mercato, con 743.172 pernottamenti».
E il turismo dal nostro Paese continua a crescere. «Da gennaio a luglio 2019 c’è stato un aumento del 27% di visitatori italiani rispetto allo stesso periodo del 2018, anche grazie all’aumento delle connessioni», aggiunge la marketing manager.
L’Ente del turismo racconta i punti di forza della città, dalla musica classica, con concerti a cui ogni sera assistono circa 10mila spettatori (tra Opera di Stato, Musikverein, Konzerthaus, teatro lirico Volksoper e diverse altre istituzioni musicali), ai vini prodotti dai 700 ettari di vigneti della capitale austriaca, dai mercatini di Natale, alla stagione dei balli che inizia a gennaio.
«Abbiamo lanciato la campagna marketing 2020 per l’anniversario della nascita di Beethoven con l’obiettivo di attrarre un numero ancora maggiore di turisti interessati alla cultura – continua Friz-Frizberg – stiamo lavorando con le agenzie di viaggi per far conoscere la vasta proposta di eventi, anche quella meno conosciuta perché fuori dai circuiti tradizionali. Il nostro target principale sono le famiglie, e abbiamo ottimi riscontri anche dal segmento lgbt. Vogliamo portare i pernottamenti a un minimo di tre notti».
Il Vienna Tourist Board ha in programma anche fam trip con le agenzie; tra i servizi esclusivi già disponibili, c’è il Vienna Expert Club, dedicato solo agli agenti di viaggi di tutto il mondo, che consente l’entrata gratuita in tutti i musei per agente e accompagnatore e sconti in alberghi e concerti, proprio perché «il modo migliore per promuovere una destinazione è conoscerla e viverla».

Story 147
Così Futura Vacanze reinventa il villaggio
Con l’hashtag #LaTuaEstateaColori, il t.o. romano Futura Vacanze ha dato il via ufficiale all’estate italiana 2019. Location scelta per il grand opening è la Calabria con il resort Baia degli Dei, preso in gestione da 2 anni. Una struttura da 218 camere, in prossimità de Le Castella, con accesso diretto al mare.
«Il claim è stato declinato in quattro colori – verde, giallo, blu e rosso – a cui sono stati associati quattro villaggi ciascuno per un totale di 16 Futura Club» afferma Giorgio Lotti, direttore commerciale di Futura Vacanze.
Il colore si tramuta in esperienza e valori, come l’accoglienza e lo stare insieme, che il t.o. vuole trasmette alla clientela in modo da rendere le strutture facilmente riconoscibili.
ACCESSO AL MARE ANCHE ALL’ESTERO. Ma oltre alla filosofia c’è di più. «Puntiamo ad esempio sulla vicinanza al mare. Anche le tre strutture all’estero di Futura Vacanze (in Egitto e in Grecia, ndr), inaugurate quest’anno, hanno un facile accesso alla spiaggia. La scelta di un club è fatta in base a questa prerogativa», spiega Lotti.
«A Sharm El Sheikh in genere i resort hanno l’ingresso al mare con dei pontili per superare la barriera corallina, ma il nostro target sono le famiglie e diventerebbe complicato accedervi. Per questo, abbiamo scelto il Laguna Vista con affaccio diretto su Nabq Bay – spiega il direttore commerciale – Stesso discorso vale per il Brayka Bay di Marsa Alam, immerso in una baia naturale riparata dal vento. Infine l’Eurovillage di Kos ha accesso su una spiaggia di sabbia, mentre altrove sull’isola ci sono i ciottoli».
VILLAGGI SU MISURA. Tutti i club puntano, poi, sull’integrazione con il territorio offrendo un paniere di escursioni. Un esempio? La visita alla fabbrica di liquirizia calabrese Amarelli per chi soggiorna all’Itaca Nausicaa di Rossano Calabro. Le attività extra sono presenti in catalogo e si possono prenotare solo in loco, a beneficio del cliente che si vede la vacanza cucita addosso.
«L’evoluzione del prodotto ci ha portato a realizzare vere e proprie Academy, come le lezioni di cake design. Un plus che dà alle agenzie l’opportunità di organizzare gruppi a tema, ad esempio», sostiene Giorgio Lotti.
Un tailor made ancora più “spinto” se si pensa che, per riempire le code delle stagione, Futura è disponibile a mettere in pratica le idee proposte dalle singole agenzie di viaggi, sulla base delle richieste dei viaggiatori. Eventi che vanno dallo sport alla religione, come nel caso dell’Itaca Nausicaa che ospiterà un gruppo di preghiera di religiosi polacchi.
«Abbiamo un prodotto in grado di accogliere qualsiasi tipo di iniziativa personalizzabile. Dobbiamo far sì che ci siano attività extra, sia all’interno che all’esterno del villaggio, che consentano di renderlo attivo anche nei periodi di spalla. Su questo fronte, bisogna stimolare le agenzie a essere più attive», conclude in merito Lotti.
BOOKING IN RIPRESA. Reduce dal rallentamento del booking dopo Ferraprile, l’andamento delle prenotazioni è ora in netta ripresa. Ma com’è suddivisa la “torta” delle vacanze? «Il 90% del fatturato è legato al Mare Italia. Bene soprattutto l’advanced booking sulla Sardegna, destinazione il cui prezzo medio è più alto e le promo, quest’anno prolungate, fanno più gola rispetto ad altre mete», chiarisce Lotti.
Le vendite Futura si concentrano soprattutto al nord, dov’è stata pianificata una campagna pubblicitaria: pagine con le offerte di stagione acquistabili, poi, in agenzia e tramite i network di cui siamo partner.
E per le adv più attive, c’è la campagna Futura First che, dallo scorso gennaio, premia i punti vendita che hanno realizzato i migliori risultati.
CACCIA A NUOVE STRUTTURE. «Oggi sono 17 i Futura Club, 16 al mare e uno in montagna, e uno degli effetti negativi del rallentamento delle prenotazioni è che effettivamente non abbiamo avuto il tempo di pianificare per il prossimo anno perché siamo ancora concentrati su questa stagione – prosegue il manager – Comunque, in generale, non cerchiamo destinazioni ma strutture che possano diventare club. È l’opportunità che crea il prodotto».

Story 148
Land of Fashion per la prima volta in fiera con il marchio storico Martini
Land of Fashion – con i suoi cinque Outlet Village di Franciacorta, Valdichiana, Mantova, Palmanova e Puglia – apre la sua nuova stagione del turismo con un’importante collaborazione. Il gruppo prende parte assieme allo storico brand Martini, alla 56ª edizione di Ttg Travel Experience, in programma dal 9 all’11 ottobre 2019 presso il quartiere fieristico di Rimini.
Alla tre giorni, interamente dedicata alla travel industry, Land of Fashion incontrerà le agenzie di viaggi e i partner per promuovere i cinque territori come destinazione di shopping ed esperienze di viaggio integrate con i territori che ospitano i village.
E lo fa insieme a Terrazza Martini, la sede di eventi aziendali e aperti al pubblico al rooftop del grattacielo di Piazza Diaz a Milano, e a Casa Martini, lo stabilimento produttivo del Martini e la casa della famiglia Rossi di Montelera, palazzina ottocentesca che ospita anche il museo del celebre brand.
È la prima volta che Martini partecipa alla fiera di Rimini e sceglie di farlo con Hubsolute, dal 2017 l’agenzia di sales and marketing di Land of Fashion per annunciare altre sinergie nel corso del 2020.
«Una trade union che porterà al turismo, alle agenzie di viaggi, ai tour operator, alle compagnie aeree e ai tourism board iniziative d’indubbia rilevanza e affini a realizzare pacchetti di viaggio distintivi, che combinano due esperienze amatissime come lo shopping e lo stile italiano della convivialità», argomenta Ezio Dell’Orto, chief marketing officer di Hubsolute. Una sinergia – questa tra Land of Fashion, Terrazza Martini Milano e Casa Martini a Pessione di Chieri – che racconta lifestyle ed eleganza tutte italiane.

Story 149
Cresce il portafoglio Nh con due strutture a Monaco e Anversa
Nh Collection continua a crescere nel Nord Europa grazie a due nuove proprietà, una a Monaco e una ad Anversa. L’Nh Collection München Bavaria è l’ottava struttura in Germania sotto l’insegna Nh Collection, mentre l’Nh Collection Antwerp Centre è il primo hotel del brand in città e il terzo Nh Collection in Belgio.
La struttura di Monaco di Baviera, precedentemente nota come Nh Deutscher Kaiser, si trova nel cuore della città e nei pressi della stazione ferroviaria centrale, da cui è possibile arrivare a piedi nella città vecchia, attraversando Karlsplatz e Karlstor, la porta d’accesso che dal XIII al XVIII secolo consentiva l’accesso alla città murata. Con un look rinnovato e studiato dagli interior designer dello studio spagnolo Tbc Interiorismo, l’hotel rappresenta il mix perfetto tra eleganza e stile industrial per creare spazi interni accoglienti e moderni, dove i materiali trasparenti e i colori chiari danno vita a un piacevole equilibrio in linea con lo stile della città stessa.
L’hotel, che si sviluppa all’interno di un imponente grattacielo, il più antico e alto della città, mette a disposizione degli ospiti 219 camere e 400 mq di spazi per meeting e riunioni, con 12 sale polifunzionali e una terrazza esterna di altrettanti metri quadri. La location più esclusiva è però senza dubbio la sala riunioni Alpenblick al 16° piano, a un’altezza di circa 95 metri, che consente di allargare lo sguardo su una favolosa vista sulla città e sulle Alpi.
Ad Anversa, capitale internazionale dei diamanti, si trova il nuovo Nh Collection Antwerp Centre, il primo del gruppo in città e il terzo in Belgio. Una struttura moderna ed elegante, in cui gli ospiti vengono trasportati dal centro della città fiamminga in un’oasi caratterizzata da colori tenui, finiture in ottone e sfumature naturali, che creano un’atmosfera rilassante e tranquilla. La vera attrazione è il giardino interno, giungla urbana nel cuore dell’albergo stesso, visibile da qualsiasi angolo della struttura grazie alle altissime finestre.
L’Nh Collection Antwerp mette a disposizione degli ospiti 186 camere e sale riunioni fino a 100 partecipanti, oltre a un parcheggio privato. La colazione propone i famosissimi waffle, oltre ad altre specialità locali e internazionali, per iniziare la giornata con la giusta carica. L’offerta gastronomica è completata, inoltre, da un moderno tapas bar in stile spagnolo, che propone prodotti stagionali accompagnati da una selezione di vini e spumanti.
L’hotel sorge nei pressi della stazione ferroviaria centrale nel Diamantenbuurt, il distretto dei diamanti, dal quale è possibile raggiungere facilmente Bruxelles e le cittadine di Bruges e Gand e diverse altre destinazioni oltre confine come Amsterdam, Rotterdam e persino Disneyland Paris.

Story 150
United annuncia il volo diretto Palermo-New York
A tre anni di distanza dall’ultimo volo operato da Meridiana, torna il volo diretto tra Palermo e New York, che sarà operato da United Airlines. La compagnia Usa ha annunciato la rotta tra i 12 nuovi collegamenti internazionali per la prossima stagione estiva (tra cui Nizza e Curacao, ndr). I voli tra l’aeroporto Falcone e Borsellino e l’hub di Newark della Grande Mela saranno operati con Boeing 737-300 a partire dal 20 maggio del 2020 e saranno giornalieri.
“United, che opera in Italia dal 1997, sarà la prima compagnia statunitense a collegare le due città – aggiunge in un comunicato la società di gestione dell’aeroporto siciliano, Gesap – Questa è una conferma della rinnovata attrattività di Palermo sullo scenario internazionale”
L’aeroporto di New York-Newark dista solo 23 chilometri da Manhattan e offre i collegamenti più rapidi per moltissime parti della città, compreso il servizio AirTrain fino alla Penn Station nel cuore di Manhattan, con un tragitto di meno di trenta minuti. Da Newark, inoltre, i passeggeri in partenza da Palermo possono raggiungere in connessione il Canada, i Caraibi e il Messico.
L’aeroporto di Palermo diventa così il quinto scalo italiano (dopo Roma, Milano, Venezia e Napoli) che United aggiunge al suo network di voli diretti con l’Italia.
«Lavoriamo da oltre un anno per fare atterrare all’aeroporto di Palermo più voli intercontinentali – ha detto Giovanni Scalia, amministratore delegato di Gesap – United Airlines è stata tra le prime compagnie a raccogliere il nostro invito, e questo certamente per l’appeal del territorio palermitano, per il grande richiamo turistico della città. Si tratta di un’ottima notizia frutto della credibilità internazionale della nostra struttura e del minuzioso lavoro portato avanti dal direttore generale Natale Chieppa e dall’ufficio commerciale».

Story 151
Assoviaggi, torna la partnership con il Teatro alla Scala di Milano
Intesa all’insegna dell’incoming di qualità: si tratta della partnership siglata da Assoviaggi, per il terzo anno consecutivo, con il Teatro alla Scala di Milano. Un partenariato che ha lo scopo di promuovere, a livello nazionale ed internazionale, lo sviluppo turistico del territorio attraverso attrattori ed eventi d’eccellenza.
«Le agenzie di viaggi aderenti avranno a disposizione un contingente minimo di biglietti per spettacoli selezionati da inserire nei loro pacchetti con soggiorni nel milanese e con servizi accessori che aiutino a scoprire e a promuovere la vocazione turistica del territorio – spiega il presidente di Assoviaggi Confesercenti, Gianni Rebecchi – L’accordo si inserisce tra i servizi offerti alle nostre imprese associate, per lo sviluppo di un’offerta culturale di qualità volta ad incrementare il turismo leisure e l’indotto ad esso collegato».
Relativamente alla stagione artistica 2019-20 della Scala, il calendario degli spettacoli proposti nell’accordo consta di ben 85 serate, 10 in più dello scorso anno, selezionate in modo strategico con particolare attenzione alla periodicità stagionale ed ai flussi turistici, spesso creando l’occasione di offrire 2 o 3 serate di spettacolo in giorni contigui.

Story 152
Malpensa e il sogno americano di Air Italy
Los Angeles, San Francisco e Toronto: in un solo mese – dal 3 aprile al 6 maggio – Air Italy ha portato a termine il posizionamento dei suoi nuovi tasselli sullo scacchiere dell’estate a lungo raggio.
Una strategia chiara che fa del Nordamerica la terra d’elezione per la compagnia aerea ex Meridiana, soprattutto dopo i tentativi non troppo fortunati di sviluppare le rotte verso Oriente. Il network Air Italy, centrato sulla base di Milano Malpensa e che contava già le rotte per New York e Miami, ora prevede quella per Los Angeles (quattro volte alla settimana), per San Francisco (quattro volte alla settimana), e il collegamento con Toronto (operativo ogni giorno tranne il giovedì).
Tutti i voli, inoltre, beneficiano di connessioni nazionali tra Milano e Roma, Napoli, Palermo, Catania, Lamezia Terme, Cagliari e Olbia. Il nuovo volo per la capitale dell’Ontario, quindi, sarà stagionale ed è programmato fino al 25 ottobre 2019 e operato da un Airbus A330-200 dotato di 24 posti in Business Class con poltrone completamente reclinabili e 228 posti in Economy.
«Esiste un enorme potenziale di crescita sulla direttrice verso il Canada, un Paese che presenta una forte posizione economica, importanti relazioni a livello globale e un’ampia comunità di italiani che vi vivono stabilmente – ha detto durante l’inaugurazione il chief operating officer di Air Italy, Rossen Dimitrov – Chiaramente ci aspettiamo una crescita del turismo verso il Canada, ma anche un aumento degli scambi commerciali legati ai settori della moda, dell’alimentazione e della cultura, che potranno beneficiare dei nostri sei voli settimanali».
Una raffica di voli Oltreoceano che ha solleticato perfino i dubbi delle tre grandi compagnie Usa – Delta, United e American – che hanno accusato Air Italy di operare per nome e per conto della controllante Qatar Airways (che detiene il 49% della compagnia, mentre Alisarda ha il restante 51%, ndr) permettendo così al Gruppo qatariota di aggirare gli accordi tra i vettori del Golfo e gli States. Accuse lanciate perfino in audizione al Congresso Usa, ma che finora non hanno avuto nessun riscontro materiale.
Air Italy, galvanizzata da tale attenzione, ha risposto con un dettagliato comunicato. “Disponiamo di una flotta di 13 aeromobili, di cui 5 sul lungo raggio. Siamo perplessi (seppur leggermente lusingati) dal fatto che i tre più grandi vettori Usa, che gestiscono una flotta di oltre 2.500 aeromobili, sostengano di essere minacciati da noi – sostiene la nota di Air Italy, che prosegue – Qatar Airways non opera in codeshare sulle nostre linee. Se una qualsiasi di queste tre compagnie (che con i loro alleati hanno il 90% del traffico) credesse che la nostra piccola quota di mercato sia una minaccia, che non dovremmo servire gli Usa o avere la licenza italiana allora dovrebbe indirizzare il proprio reclamo all’Enac e alla Commissione europea”.

Story 153
Tgv sospende la linea Milano-Parigi fino al 31 luglio
Riprenderanno a circolare solo a fine mese i treni Tgv sulla linea Milano-Parigi, dopo che la sera del 2 luglio una colata di fango ha interrotto il tratto ferroviario in prossimità del confine francese, tra Modane e Saint-Jean-de-Maurienne.
“Il ripristino della linea e della gestione delle infrastrutture connesse – si legge adesso in una nota della Sncf – necessiterà di parecchie settimane di lavoro per rimuovere gli ostacoli causati dallo smottamento del terreno. Per questo motivo, la circolazione di tutti i Tgv tra Parigi e Milano (11 treni al giorno) potrà essere ripresa non prima del 31 luglio”.
I viaggiatori già forniti di un biglietto saranno contattati direttamente dall’operatore francese, che procederà al rimborso sul sito dedicato http://G30.sncf.com.
Al momento, il solo percorso alternativo assicurato da Sncf prevede un bus Eurolines notturno con partenza da Parigi alle 17 e arrivo a Milano alle 8 del mattina successivo, dopo circa 15 ore di viaggio.

Story 154
AF-Klm, il piano Vanovermeir per l’Italia
Sarà indispensabile crescere su un doppio binario, ovvero aumentare la capacità ma anche le revenue, continuando a investire su una relazione che sia win-win con i partner e la distribuzione. Sono questi i due punti fermi all’avvio della missione per Stefan Vanovermeir, appena insediatosi come nuovo direttore generale del Gruppo Air France-Klm per i Paesi dell’East Mediterranean (l’area che comprende l’Italia, Malta, Albania, Grecia, Cipro, Turchia e Israele). Sostituisce Jérôme Salemi, e i due manager hanno incontrato staff, partner e stakeholder nella sede milanese del Gruppo per un saluto e il passaggio di consegne.
Vanovermeir arriva da una lunga esperienza in Asia, la cui fase più recente, dal 2015, è stata come direttore generale Air France-Klm per il Giappone, la Corea e la Nuova Caledonia. Cosa porta con sé di quel mercato? «Si tratta di due mercati molto differenti, è difficile dirlo, sicuramente è un’area che lavora d’anticipo e molto sull’organizzazione. Naturalmente si può sempre imparare gli uni dagli altri», chiosa il direttore francese.
NORD ITALIA, TRADE E PLAYER MONDIALI. L’obiettivo della nuova era Vanovermeir, però, è quello di rendere l’importante mercato italiano sempre più centrale per il Gruppo. Quali saranno i prossimi step? «Per aumentare il market share è necessario incrementare la capacità, elemento su cui abbiamo già investito finora, continuiamo a pensarci naturalmente anche se ora è presto per dirlo. Ma dobbiamo avere una crescita profittevole, quindi dobbiamo sviluppare anche le revenue. Tra le sfide abbiamo quella di rafforzarci nel Nord Italia, cruciale per i clienti italiani e il corporate, mentre sul Sud si tratta più di mercato francese inbound», sottolinea il manager.
E sul fronte delle collaborazioni col trade il manager parla di equilibrio: «Fondamentale è mantenere un rapporto win-win. Abbiamo bisogno che le agenzie di viaggi vendano biglietti ai nostri clienti, e loro hanno bisogno di noi, lo stesso con il corporate, non vendiamo solo biglietti alle aziende ma anche consulenza, se la relazione non è bilanciata non funziona».
Cruciale è anche «raggiungere i player mondiali: avere un buon accesso a Italia ed Europa è una carta importante che dobbiamo giocare quando discutiamo con i nostri interlocutori cinesi o americani».
AIGLE AZUR SOTTO OSSERVAZIONE. Nell’orbita di azione del manager, inoltre, potrebbero arrivare anche anche i voli Aigle Azur. È inevitabile pensare ai rumors dell’interesse di Air France per la compagnia che ha presentato istanza di fallimento, ma Vanovermeir non si sbilancia pur confermando che gli asset del vettore fanno gola: «Si tratta del secondo vettore francese, con asset interessanti e un buon posizionamento a Orly: è naturale che Air France vi stia guardando. Ma quali saranno le conclusioni non lo so e non lo posso dire», conclude il manager.
STARE SUL TERRITORIO E PRENDERE RISCHI: IL PASSAGGIO DI CONSEGNE DI SALEMI. Nel passaggio di consegne Jérôme Salemi, prima di tornare a Parigi per assumere l’incarico di vice presidente sales policies, ha voluto evidenziare al suo successore alcuni degli elementi chiave e di sfida del mercato italiano: «Si tratta di un mercato turistico complesso, anche a causa delle sue dimensioni: Roma e Milano contano solo il 45% delle revenue, questo significa che una quota importante arriva dal resto d’Italia, quindi è necessario stare sul territorio. Sul fronte distribuzione, sta proseguendo il processo di consolidamento. Non ultimo, l’Ndc: i big player si stanno muovendo molto velocemente nel mercato italiano. Dobbiamo innovare, prendere dei rischi, in questo siamo spinti dal mercato», ha spiegato Salemi.

Story 155
Il 2020 di Settemari: novità Caraibi e bimbo gratis
Due importanti investimenti per Settemari, che guarda già alla prossima stagione con l’apertura delle vendite per il 2020, da un lato il target famiglia con la promozione “Bambino gratis”, dall’altro l’ingresso in catalogo di tre nuove strutture in Repubblica Dominicana, Cuba ed Egitto.
Il tour operator, infatti, ha lanciato la promozione che garantisce, a chi prenota entro il 29 febbraio 2020 le prossime vacanze estive, la gratuità del primo bambino in una selezione di strutture. Valori aggiunti dell’iniziativa la totale assenza di contingenti di disponibilità e di adeguamenti carburante e valutario.
«Ci avviamo verso il 2020 con importanti novità sia sul piano promozionale sia per ciò che concerne le novità di prodotto. La gratuità senza contingenti delle quote bambino in advance booking ha comportato un importante investimento per Settemari, ma volevamo offrire al trade un vantaggio concretamente competitivo, in linea con la nostra filosofia delle tariffe “senza asterischi” e fedele alla trasparenza», commenta Ezio Birondi, amministratore delegato di Settemari.
Aperte anche le vendite di tre nuove strutture con focus particolare sui Caraibi e il Mar Rosso. Di queste, due strutture entrano nella linea di prodotto Settemari Balance Club, che unisce gli aspetti della vacanza e del divertimento a quelli del benessere psicofisico. La prima è il Settemari Balance Club Viva V Samanà che inaugura la presenza del t.o. in Repubblica Dominicana e rafforza ulteriormente il legame tra Settemari e la catena Viva. Strategico alla costruzione del prodotto pacchettizzato, inoltre, il volato Blue Panorama che collega direttamente Milano all’aeroporto di Santo Domingo Las Américas.
L’altra nuova struttura è il Settemari Balance Club Hyatt Regency a Sharm el Sheikh, che accoglierà i primi clienti del t.o. da maggio 2020. Ultima new entry, ma non meno importante è il cinque stelle Settemari Club Grand Memories di Varadero a Cuba, operativo da Natale 2020.
«Con grande soddisfazione, dopo un incessante lavoro di ricerca, inauguriamo la nostra presenza in Repubblica Dominicana, torniamo a Cuba da protagonisti e cresciamo in Mar Rosso, con una nuova esclusiva a Sharm el Sheikh – ricorda Birondi – Molta soddisfazione deriva anche dall’essere in grado ancora una volta di accogliere concretamente le esigenze del mercato, come abbiamo fatto con Settemari Balance Club, una linea creata proprio per soddisfare una richiesta in costante crescita, evidenziata anche dalle adv».

Story 156
Agenzia delle Entrate, i nuovi Isa verso la proroga al 22 luglio
Potrebbe slittare al 22 luglio la scadenza dei versamenti delle imposte all’Agenzia delle Entrate per professionisti e società soggette ai nuovi Isa – Indici sintetici di affidabilità, rispetto alla data fissata inizialmente al primo luglio.
La proroga, per cui sarebbe già pronto lo schema di decreto del presidente del Consiglio dei ministri, sarebbe indispensabile in relazione al ritardo sul software degli Isa e quindi alla materiale impossibilità di effettuare i calcoli legati a questo nuovo strumento che, come ricordiamo, ha sostituito lo studio di settore.
Questo slittamento sposterebbe, poi, al 21 agosto (trenta giorni successivi alla prima deadline) la seconda scadenza entro cui effettuare il versamento delle imposte con una piccola maggiorazione dello 0,40% sull’importo.
Il Consiglio nazionale dei dottori commercialisti (Cndcec) ha in realtà chiesto una proroga al 30 settembre 2019, tuttora non del tutto esclusa. C’è, infatti, ancora uno spiraglio che questa arrivi con la conversione del decreto crescita ora all’esame della Camera e che dovrà essere approvato definitivamente entro il 28 giugno, a poche ore dalla scadenza naturale del primo luglio.
Nel frattempo, i sindacati dei commercialisti hanno fatto presente al ministro dell’Economia e delle Finanze, Giovanni Tria, che il ritardo prima dei provvedimenti attuativi e ora del software degli Isa legittimerebbe la disapplicazione per l’anno d’imposta 2018 nel rispetto dello Statuto del contribuente.

Story 157
Best Western e il lusso di WorldHotels: i piani per l’Italia
Integrazione sì, ma fino a un certo punto. Giovanna Manzi, ceo Best Western Italia, fa il punto sulla coesistenza del Gruppo Best Western con la catena luxury WorldHotels, acquisita lo scorso febbraio. «Le realtà rimangono divise, per noi è un brand con le sue declinazioni nei tre cluster – sottolinea Manzi – E l’azienda non è stata fusa, continua ad avere la propria sede a Francoforte. Si tratta di una integrazione operational: dove possiamo acquisire economie di scala per dare sinergie e vantaggi allora lo facciamo, ma tutto ciò che è sul fronte del cliente rimane suddiviso».
UNICA FORZA VENDITE E PIATTAFORMA LOYALTY. La strategia proseguirà su questa linea tracciata dal ceo, anche perché il posizionamento dei due brand è diverso. Al momento, infatti, l’integrazione è già stata realizzata su due fronti: «Abbiamo già integrato la piattaforma di loyalty (40 milioni di membri nel mondo), l’altra già avvenuta riguarda gli uffici sales nel mondo, presi e riposizionati. Noi in Italia abbiamo assunto le due venditrici Worldhotels nel nostro organico, dunque la forza vendita è diventata unica per entrambi», sottolinea Giovanna Manzi.
Da settembre riparte anche la pianificazione delle attività nei confronti del trade, con le visite alle agenzie suddivise tra gli account Best Western e WorldHotels in base alla tipologia e alla relazione. Uniformata anche la commissione base, al 10%. Più difficile e complessa sarà la parte vendite e distribuzione, «perché ci sono i sistemi legacy sul fronte tecnologico, tutto avverrà con molta probabilità nel 2020», rimarca la manager.
Sul fronte degli hotel l’operazione che Best Western sta portando avanti è di conoscenza: «In Italia i WorldHotels sono dieci, stiamo facendo un percorso insieme al professor Fernando G. Alberti, docente della Harvard Business School, per dare loro una visione su come si muove il lusso. Due incontri sono già stati realizzati e altri due sono previsti entro la fine dell’anno: raccontiamo anche quello che noi possiamo dare loro dal punto di vista infrastrutturale. C’è per esempio il tema tecnologico che va curato maggiormente, oggi il lusso non è più inteso in forma classica».
DUE NEW ENTRY IN ITALIA. Ma non è tutto, perché la catena luxury appena acquisita da Best Western prevede già una crescita proprio sul mercato italiano. «Abbiamo firmato con due strutture che entreranno a far parte di WorldHotels nel Nord Italia, in due secondary location e verranno svelate a breve. Si tratta di un modello che si adatta molto a questo segmento più alto, dove noi avevamo tantissime interlocuzioni ma che non riuscivamo a chiudere. Così WorldHotels diventa una grande arma per noi per andare a prendere quegli alberghi che prima non riuscivamo a integrare».
LE TRE SFIDE SECONDO IL CEO WORLDHOTELS. L’occasione per fare il punto è stata un talk a Milano in cui è intervenuto anche Geoff Andrew, ceo WorldHotels. «Vedo tre principali aree di sfida nel mondo hospitality – ha commentato il manager – Uno è il fronte Olta, le grandi catene hanno protezione, i piccoli molta poca, il settore è nelle mani di pochi provider. La seconda sfida è quella dei gruppi major che sempre di più stanno lanciando soft brand che aggrediscono nicchie prima appannaggio di hotel indipendenti o piccoli gruppi. E la terza sfida naturalmente è quella della sharing economy. Bisogna avere delle soluzioni: tra i due estremi – da un lato gli hotel indipendenti, massima autonomia ma difficoltà a competere, dall’altro i grossi gruppi, dove a fronte di benefit di scala si deve sacrificare parte della libertà – ci sono organizzazioni come Best Western, dove poter avere il meglio di entrambi».

Story 158
Da Turisanda a Columbus
il ritorno al futuro dei brand
Il turismo organizzato capitalizza la sua storia e rilancia, uno dopo l’altro, i marchi-simbolo. Prima è stata la volta di Valtur, poi è toccato a Columbus preso in carico da Ivano Zilio con la sua Primarete (a una cifra molto più contenuta). Misure economiche differenti, ma un trend condiviso: toccare il cuore del “viaggiatore” attraverso brand mai dimenticati. Per la stessa ragione, il Gruppo Alpitour-Eden ha deciso di investire su “Turisanda, viaggi inconfondibili dal 1924”, marchio oggi rivisitato che ingloba al suo interno Hotelplan e fa della storia il vero punto di forza.
VALTUR 50 ANNI DOPO. Era il 15 giugno 1969 quando l’allora Valtur aprì il suo villaggio di Ostuni. Oggi, a distanza di 50 anni, proprio dalla città-simbolo pugliese il brand di villaggi riparte con la spinta di Nicolaus. Lo hanno voluto fortemente Giuseppe e Roberto Pagliara questo marchio, tanto da annientare lo scorso anno all’asta i competitor Alpitour e Bluserena investendo la bellezza di 5,2 milioni di euro. Forte il battage mediatico che ne è seguito, come se questa operazione – e dunque l’ipotetico rilancio di Valtur – avesse risvegliato una sorta di orgoglio nazionale. «Il complimento più bello avuto finora?», raccontano oggi i proprietari, «sentirsi dire dalle agenzie che Valtur è finalmente approdata in un porto sicuro».
Vecchi, amatissimi, brand. Quasi fosse una moda, è arrivata poi la notizia del ritorno di un altro brand italiano: si tratta di Columbus. Storico marchio delle vacanze generaliste italiane, Columbus nasce a Genova nel 1956 e raggiunge le sue vette più alte dopo l’ingresso ne I Viaggi del Ventaglio. Nel settembre del Duemila, infatti, il Gruppo fondato da Bruno Colombo acquisisce il 95,68% delle azioni dell’operatore dalla famiglia Cosulich e da Paolo Vespa, inaugurando un decennio di acquisizioni di storici marchi. Il focus delle proposte era su Sardegna, Croazia, Grecia, Mar Rosso e Costa Azzurra.
COLUMBUS RELOADED. Dopo 10 anni, nel luglio del 2010, il Tribunale di Milano sancisce il fallimento de I Viaggi del Ventaglio che porta a fondo con sé tutti i marchi. Dopo una breve e infelice parentesi con il Gruppo Orh (2011-2013), Columbus Vacanze ritorna a sorpresa sul mercato a inizio 2019 grazie a Ivano Zilio. Un brand che nel suo aspetto grafico rimane pressoché identico a quello storico, ma che sul prodotto subisce una profonda trasformazione. Il taglio resta generalista, ma l’offerta si espande anche al tailor made e l’approccio è quasi esclusivamente digital.
«Columbus è l’unico marchio della stagione Ventaglio che ha onorato tutti i debiti e non ha mai lasciato nessuno a terra», ripete Ivano Zilio nelle sue prime uscite – che vedono puntare tutto su Grecia, Albania, Italia e Sharm El Sheikh – consapevole della grande sfida di riportare in auge un brand “pesante”.
METEORA VENTAGLIO BIS. Niente da fare, invece, per I Viaggi del Ventaglio. Fondata a Milano nel 1976 diventando un simbolo della golden age delle vacanze organizzate italiane. Dopo il fallimento, però, il marchio è passato di mano in mano fino all’ultimo esperimento del 2017, quando venne rilanciato a ridosso dell’estate al grido di «siamo una startup con un grande passato». L’operazione, così come apparve, scomparì nel giro di qualche mese provocando qualche reazione, ma nessun danno.
Leggi l’approfondimento sull’ultimo numero de L’AGENZIA DI VIAGGI Magazine

Story 159
L’Oman apre la stagione della formazione di Land of Fashion
Sarà l’Oman il primo protagonista della formazione rivolta da Land of Fashion alle agenzie di viaggi e agli operatori. Il circuito degli outlet village ha preparato per l’autunno un’agenda di eventi in collaborazione con l’Ente del turismo del Paese e il tour operator specialista della destinazione Originaltour con la collaborazione di Oman Air per la tappa di Mantova e quella di Turkish Airlines per Valdichiana.
Protagonisti delle prime due tappe degli eventi di formazione sono infatti il Mantova Outlet Village, il 24 settembre alle 13, e il Valdichiana Outlet Village, il 26 settembre sempre alla stessa ora, due degli outlet del gruppo aperti anche al business di meeting e congressi grazie agli spazi e ai servizi per i gruppi: le giornate si rivolgeranno alle agenzie di viaggi di Lombardia e Toscana e il focus sarà sulla destinazione che punta a spaziare tra cultura, turismo balneare e avventura.
In agenda, anche l’estrazione di premi come un viaggio in Oman, oltre alle gift card del valore di 100 e 50 euro l’una da utilizzare nei due outlet village. Commenta Ezio Dell’Orto, direttore marketing di Hubsolute, agenzia che si occupa della strategia travel di Land of Fashion: «Offrire strumenti e conoscenze alle adv per migliorare le proprie tecniche di vendita è parte integrante del nostro lavoro di promozione degli outlet dello shopping come luoghi di networking professionale. Stiamo preparando altre sessioni di formazione nei cinque village, che l’anno scorso hanno ospitato gli Stati Uniti e importanti network di agenzie di viaggi per i loro eventi corporate».

Story 160
Home sharing, partnership tra Keesy e Solo Affitti Brevi
Keesy, giovane azienda italiana di gestione dell’ospitalità extra alberghiera, e il Gruppo Solo Affitti Brevi hanno siglato una partnership che consentirà di integrare, agli affiliati della rete immobiliare, la soluzione Keesy Digital che permette di automatizzare e digitalizzare il check-in e il check-out delle strutture ricettive private in gestione.
Gli affiliati di Solo Affitti Brevi avranno in più la possibilità di installare presso le proprie agenzie un Keesy Point, punto di raccolta accessibile 24 ore su 24, 365 giorni all’anno, dove depositare le chiavi, portare a termine in sicurezza gli adempimenti burocratici e amministrativi (pagamenti, contratto, tassa di soggiorno) e, attraverso la dotazione di schermi touchscreen, completare le attività di accettazione, con interfaccia in 7 lingue, verifica dell’identità da parte dell’operatore in real time e accesso al circuito di pagamento per transazioni con carta di credito.
«Aver concluso questo accordo con Keesy rappresenta inequivocabilmente un ulteriore passo verso la concretizzazione della nostra mission aziendale, formare e far crescere imprenditori in questo mercato deve inevitabilmente passare attraverso la fornitura di servizi ad alto potenziale qualitativo per ogni fase del processo lavorativo. I servizi di check in e out sono ad oggi una delle mansioni più delicate che i nostri imprenditori si ritrovano ad affrontare ed è per questo che abbiamo fortemente voluto questo accordo aggiungendo un ulteriore tassello alla nostra offerta commerciale diventando sempre più la scelta migliore di chi vuole fare degli affitti brevi il proprio core-business di successo», ha dichiarato Massimo Magni, co-fondatore di Solo Affitti Brevi.
Mentre, Patrizio Donnini, amministratore delegato di Keesy, aggiunge: «La partnership rappresenta un ulteriore passo nella concretizzazione della nostra strategia di crescita, perché ci consentirà di dare maggiore impulso alla fase di espansione del servizio in corso e al consolidamento della nostra presenza sul mercato italiano. Allo stesso tempo questo accordo permetterà ai gestori delle strutture aderenti al network Solo Affitti Brevi, di offrire ai propri clienti un servizio altamente innovativo, sicuro e veloce, in grado di ampliare e dare forza al proprio business. Una soluzione tecnologica a valore aggiunto che farà la differenza nell’operatività quotidiana e nell’accoglienza degli ospiti, rendendo unica l’esperienza di viaggio».

Story 161
Eden lancia Anda,
il brand dei globetrotter
Un format che in agenzia al momento non esiste, sulla scia dei più famosi t.o. d’Oltremanica per i viaggi in libertà (da Contini a Intrepid Travel, passando per G Adventures). A dieci anni di distanza dal debutto di Margò, Eden Viaggi lancia sul mercato Anda, nuovo brand dedicato a tutti quelli – millennial in primis – che secondo Tommaso Bertini, direttore marketing e comunicazione dell’operatore del Gruppo Alpitour, «desiderano sentirsi liberi, fare una vacanza attiva, raggiungere la vera anima delle destinazioni e condividere l’esperienza con altri viaggiatori con lo stesso spirito».
«Si tratta di un progetto che già avevamo in mente prima che Eden entrasse in Alpitour», aggiunge il direttore commerciale, Angelo Cartelli, sottolineando come ci sia poi stata una piena condivisione anche dei nuovi proprietari sull’intera operazione. «Grazie ai voli Neos saremo poi in grado di sfruttare alcune sinergie, cosa che non avverrà però sulla sistemazioni».
Nel dettaglio, il catalogo Anda proporrà oltre settanta itinerari in cinque continenti e di questi oltre 50 in esclusiva, con partenze sempre garantite (anche quando il numero minimo di partecipanti, 14, non viene raggiunto), assistenza 24/7 e la presenza di un team leader italiano.
«Si tratta di una nuova filosofia del viaggio che permette di essere completamente avvolti dalla realtà locale. Di notte, sarà possibile dormire in soluzioni tipiche come le tea house in Himalaya, i capsule hotel in Indonesia, i backpacker hotel in Australia e Sudafrica, i rifugi nei deserti di sale in Bolivia o nei monasteri e gli antichi ryokan in Corea del Sud, oltre che in abitazioni locali e le tipiche posadas in Sudamerica», commenta il responsabile prodotto Anda, Savino Pellerano.
Il viaggio può inoltre essere personalizzato con escursioni o attività facoltative da vivere da solo o con i propri compagni di avventura, lasciando la libertà di scelta se acquistare solo il pacchetto land o land più volo.
Obiettivo, aggiunge il direttore business unit Margò, Alessandro Gandola, è arrivare a 10mila passeggeri in tre anni, pescando in un mercato potenziale (in Italia) di 205-300mila viaggiatori. «Ci aspettiamo di avere il 60% di clienti che partono da soli, con un età compresa tra i 25 e 45 anni, invogliati anche da prezzi decisamente abbordabili, nonostante il progetto non sia stato concepito con un intento low cost».
Per promuovere il nuovo brand tra il trade, oltre a un roadshow che partirà a metà maggio e toccherà otto città italiane, ci sono il catalogo cartaceo e il sito web (pronto a giugno), a cui si affiancheranno una serie di campagne social e una costante collaborazione con le agenzie. «È una grandissima sfida che affronteremo con le adv in modo costante e in tutte le fasi della vendita per conquistare questa nuova fetta di mercato», conclude Cartelli.

Story 162
Il salto di Dante Colitta, direttore generale Geo
Che fosse, insieme a Luca Caraffini, l’anima di Geo Travel Network era ben noto. Oggi per Dante Colitta inizia, però, una nuova era con un ruolo tanto più consono alle sue reali competenze: quello di direttore generale di Geo Spa.
Una decisione presa dal Consiglio di amministrazione e dal collega-ad Caraffini.
Andando indietro negli anni, Colitta fu tra i fondatori e timonieri dello sviluppo di HpVacanze, di cui è stato anche amministratore delegato. Insieme a Caraffini, ha poi guidato il processo di fusione con Bravonet, per dare vita a Geo, rete in seguito ceduta agli attuali azionisti Alpitour e Costa Crociere.
«Accetto con entusiasmo questa nuova sfida – ha detto il manager già consigliere delegato e direttore commerciale del network – Quando aziende dello spessore di Costa e Alpitour decidono di affidarti la guida di processi fondamentali per lo sviluppo del business, non puoi che esserne orgoglioso».
«Il nostro – prosegue Colitta – è un settore che cambia pelle velocemente e noi abbiamo l’obbligo di accompagnare e di guidare le agenzie del nostro Gruppo in questo continuo processo di evoluzione. Farò del mio meglio per consolidare l’attuale leadership e aumentare il grado di eccellenza dell’azienda, il tutto con il supporto e la forza di una squadra compatta, unica e vincente».
Per Luca Caraffini, «Colitta è sicuramente la persona giusta per ricoprire questo prestigioso ruolo: la sua professionalità e competenza sono una garanzia per la crescita del network, sia dal punto di vista della presenza sul territorio, che della qualità dei servizi offerti alle nostre agenzie».
«Insieme – ricorda l’ad – di strada ne abbiamo fatta parecchia: quando è nata Geo nel 2011 gestivamo un fatturato complessivo di circa 400 milioni e 900 agenzie affiliate, quest’anno chiuderemo il 2019 con 900 milioni di fatturato e 1.600 adv».

Story 163
Hilton apre a Londra il primo hotel LXR d’Europa
Nel prestigioso quartiere di Mayfair, Hilton apre le porte del primo hotel LXR Hotels & Resorts in Europa. Si tratta del Biltmore Mayfair, 307 camere con vista sui giardini di Grosvenor Square che si strutturano in un vero e proprio “santuario” del lusso urbano.
L’hotel unisce la grandiosità del XX secolo a dettagli architettonici moderni e, le 57 suite di design accolgono gli ospiti con federe ricamate personalizzate, accappatoi monogrammati e profumazioni tipicamente inglesi di Penhaligon’s. Al posto del tradizionale minibar, gli ospiti di una delle otto suite d’autore avranno accesso a un mobile bar rivestito in pelle con bottiglie di champagne di pregiate maison. Anche i piccoli ospiti dell’hotel avranno le loro coccole nelle suite d’autore con accappatoi, spazzolini da denti colorati e l’accesso a un minibar analcolico gratuito per tutta la durata del soggiorno.
L’offerta food&beverage, di stampo londinese, è affidata all’apporto professionale di Jason Atherton, una stella Michelin, che attraverso quattro declinazioni di ristorazione (The Betterment, il Pine Bar, la Tea Lounge e The Terrace) offre ricchi menu stagionali, dolci prelibatezze e calici di champagne vista Londra. Lo chef sarà responsabile della ristorazione per tutti gli eventi che avranno luogo nelle spaziose sale dell’hotel, tra cui l’imponente ballroom di 500 metri quadrati, ideale per grandi eventi, matrimoni o cocktail, con una capienza fino a 700 ospiti. Per eventi più contenuti, le Waterloo e Manhattan Suites possono ospitare da 80 a 100 persone, mentre la Kendal Suite si presta perfettamente ad accogliere fino a 40 persone. L’hotel ha al proprio interno anche un centro fitness all’avanguardia.
«Siamo lieti di aprire The Biltmore Mayfair, la prima struttura LXR Hotels & Resorts in Europa, nella prestigiosa Grosvenor Square di Londra. Portando il lusso contemporaneo a Mayfair, gli ospiti potranno sperimentare un’ospitalità eccezionale, come le cene dello chef Jason Atherton, in un ambiente straordinario, che cattura alla perfezione lo spirito di Londra e del lusso britannico», ha dichiarato Simon Vincent, president Emea Hilton.
«Il carattere esclusivo, che caratterizza tutti i LXR Hotels & Resorts, abbinato all’attenzione personalizzata offerta da The Biltmore Mayfair, garantisce un servizio davvero ineguagliabile. Il nostro obiettivo è quello di creare un hotel unico nel suo genere, nel quale i nostri ospiti possano sperimentare il meglio della capitale londinese», ha aggiunto Feisal Jaffer, global head LXR Hotels & Resorts.
Il Biltmore Mayfair affianca il Habtoor Palace Dubai, LXR Hotels & Resorts, come seconda proprietà della collezione di hotel di lusso di Hilton. Il brand ha debuttato a livello mondiale con l’apertura dell’Habtoor Palace nell’agosto 2018.
Il Biltmore, Mayfair, LXR Hotels & Resorts fa parte di Hilton Honors, il programma di fedeltà per i 17 distinti brand di Hilton. I membri che prenotano direttamente hanno accesso a vantaggi immediati, tra cui un sistema di pagamento flessibile che permette ai membri di scegliere qualsiasi combinazione di punti e denaro per prenotare un soggiorno, uno sconto esclusivo per i membri, wifistandard gratuito e l’applicazione mobile Hilton Honors.

Story 164
Lego comprerà Gardaland:
Opa da 6,6 miliardi su Merlin
Gardaland e il museo delle cere di Londra Madame Tussauds presto passeranno nelle mani della famiglia danese Kristiansen, proprietaria della Lego.
Stando alla notizia diffusa dal Financial Times, i celebri mattoncini riemergono dalla crisi diversificando il business e si preparano a comprare il colosso britannico Merlin Entertainments, primo Gruppo europeo nel settore dei parchi divertimenti per famiglie e secondo nel mondo dopo Disney.
In Italia Merlin controlla dal 2005 Gardaland. Della stessa proprietà è anche il museo delle cere di Londra. Ma la multinazionale, quotata in Borsa sulla piazza di Londra, gestisce molte attività: opera in oltre 130 strutture, 19 hotel e 6 villaggi vacanze in 25 Paesi.
Del Gruppo Merlin fanno parte anche gli otto parchi Legoland, dedicati agli appassionati dei giocattoli di mattoncini. La società danese li aveva ceduti al colosso nel 2005 perché in difficoltà finanziarie. Oggi i parchi tornano ai vecchi proprietari.
A fare il passo verso quella che è considerata una delle più grandi acquisizioni nel settore del tempo libero è stata Kirkbi, il fondo di investimento della famiglia del fondatore della Lego, Ole Kirk Kristiansen. L’operazione avverrà insieme alla società Usa di private equity Blackstone e con il fondo pensione canadese Cppib.
Il valore dell’Opa su Merlin sarebbe circa 5,9 miliardi di sterline (6,6 miliardi di euro). Al termine dell’operazione di acquisizione, Lego deterrà il 50% della nuova realtà.
Alla notizia dell’operazione, le quotazioni Merlin a Londra sono salite del 14%. L’acquisizione dovrebbe essere finalizzata nel quarto trimestre del 2019 a un prezzo di 455 pence per ogni azione Merlin.

Story 165
L’Italia di Leonardo, la festa continua
L’anno di celebrazione del 500esimo anniversario della morte di Leonardo da Vinci sta volgendo al termine e per completare il ricco calendario, si aggiunge anche il cinema. Infatti, il 26 settembre arriva nelle sale il film Io, Leonardo, prodotto da Sky in collaborazione con Progetto Immagine e distribuito da Lucky Red. Un racconto alla scoperta dell’uomo, dell’artista, dello scienziato e dell’inventore, che accompagnerà lo spettatore in un’esperienza inedita e coinvolgente nella mente di Leonardo da Vinci, con uno sguardo nuovo e molto lontano dagli stereotipi.
Fulcro delle celebrazioni è senza dubbio Milano, città in cui Leonardo ha trascorso i suoi anni più fecondi e dove ha visto la luce il Cenacolo, capolavoro universalmente noto. Fino al 12 gennaio 2020, la Sala delle Asse del Castello Sforzesco, eccezionalmente riaperta al pubblico dopo sei anni di studi e restauri, si inserisce nel palinsesto Milano e Leonardo 500, un programma espositivo che accompagna alla scoperta dei legami storici della Lombardia con l’artista e la corte degli Sforza.
Il Museo della Scienza e della Tecnologia, fino al 27 ottobre, ospita la mostra temporanea Leonardo da Vinci Parade che mette in scena una ricca selezione dei modelli realizzati negli anni ‘50 interpretando i disegni di Leonardo e affreschi di pittori lombardi del XVI secolo, concessi in deposito nel 1952 dalla Pinacoteca di Brera.
Dal 3 ottobre al 12 gennaio, la mostra Leonardo a Roma. Influenze ed eredità a Villa Farnesina racconta la permanenza di Leonardo e dei suoi assistenti a Roma, facendo il punto sulle influenze che l’artista subì ed esercitò nella città.
La Biblioteca Nazionale di Napoli, dall’8 novembre al 31 gennaio 2020, espone testimonianze manoscritte, iconografiche e bibliografiche presenti presso le collezioni della biblioteca, dell’Università di Napoli Federico II e di altre Istituzioni sul tema della lezione vinciana e rinascimentale nell’architettura e nell’ingegneria del Mezzogiorno moderno.

Story 166
Al via la costruzione della nave green Costa Toscana
È iniziata il 30 luglio, con il taglio della lamiera nel cantiere Meyer di Turku in Finlandia, la costruzione di Costa Toscana, nuova unità della flotta di Costa Crociere.
È la seconda di due navi gemelle ordinate dalla compagnia, alimentate, sia in porto sia in navigazione, a gas naturale liquefatto (lng), il combustibile fossile più pulito al mondo. La prima, Costa Smeralda, attualmente nelle fasi finali di allestimento sempre nel cantiere di Turku entrerà in servizio nell’ottobre 2019. Costa Toscana sarà invece pronta per la consegna nel 2021.
L’utilizzo del lng rappresenta una svolta sul piano della minimizzazione dell’impatto ambientale. Sarà infatti in grado di migliorare la qualità dell’aria, eliminando quasi totalmente le emissioni di ossidi di zolfo (zero emissioni) e particolato (riduzione del 95-100%). Inoltre, permetterà di ridurre significativamente anche le emissioni di ossido di azoto (riduzione diretta dell’85%) e di Co 2 (riduzione sino al 20%).
Il gas sarà immagazzinato in appositi serbatoi a bordo delle navi e utilizzato per produrre l’energia necessaria alla navigazione e ai servizi di bordo, grazie a motori ibridi a doppia alimentazione. Costa Smeralda e Costa Toscana rientrano nel piano strategico di riduzione della carbon-footprint definito da Carnival Corporation e implementato da Costa Crociere. Le soluzioni adottate sinora hanno già permesso di ridurre l’impatto del 27,6% nel 2018 e superare il target del 25% previsto per il 2020.
«La propulsione a lng applicata alle navi da crociera è un’innovazione destinata a segnare un percorso di trasformazione, in quanto garantisce una riduzione dell’impatto ambientale senza compromettere gli aspetti di sicurezza – ha dichiarato il direttore generale di Costa Crociere Neil Palomba – Costa Crociere traccia la rotta nel settore: l’aver creduto per primi in questa tecnologia rafforza ulteriormente la nostra visione d’insieme; molto rimane ancora da fare sul piano delle infrastrutture per facilitarne l’utilizzo. Costa Toscana e la gemella Costa Smeralda rappresentano una significativa innovazione a livello di prodotto, in cui l’ospitalità italiana resta baricentrica».
Con una stazza lorda di oltre 180mila tonnellate e oltre 2.600 camere ciascuna, Costa Smeralda e Costa Toscana fanno parte di un piano di espansione della flotta del Gruppo Costa (che comprende i marchi Costa Crociere e Aida) che prevede sette nuove navi in arrivo entro il 2023, per un investimento complessivo di oltre 6 miliardi di euro, nei quali rientrano le due unità Aidanova e Costa Venezia rispettivamente consegnate a dicembre 2018 e a fine febbraio 2019.
«Un cantiere moderno per navi moderne – ha commentato Jan Meyer, ceo del cantiere Meyer di Turku – Entrambe queste due navi per Costa, con Costa Smeralda che sarà consegnata il prossimo ottobre, avranno un design bellissimo e molte caratteristiche interessanti e sono frutto di un lavoro di grande qualità e della miglior ingegneria industriale. Siamo davvero orgogliosi di costruire queste due navi per Costa».

Story 167
Blu Hotels cerca personale il 18 settembre al Tfp Summit di Verona
Dalla ristorazione al ricevimento, l’appuntamento per lavorare in una delle oltre 30 strutture del Gruppo Blu Hotels è al prossimo Tfp Summit, organizzato a Verona mercoledì 18 settembre presso il Crowne Plaza Hotel.
Le posizioni aperte riguardano l’inserimento per la prossima stagione invernale e per l’estate 2020 di svariate risorse in tutta l’Italia, e, nello specifico: addetto al ricevimento, barista, barman, cameriere ai piani, cameriere di sala, capo partita, capo ricevimento, chef de rang, chef di cucina, cuoco, governante, cucina, maître, manutentore, pasticcere.
Da sempre impegnato in tutto ciò che riguarda la formazione nel settore dell’ospitalità, Blu Hotels a inizio anno ha ottenuto il terzo posto nel Best Job Italia 2019 per la categoria turismo, grazie a un piazzamento del 65,2% relativo alle opportunità di carriera offerte.
Il riconoscimento, assegnato dall’Istituto Tedesco Qualità e Finanza ITQF, a seguito di uno studio sulle eccellenze in ambito di cultura aziendale, welfare e opportunità di crescita professionale, prende in considerazione l’impegno dei candidati nell’investire sulla formazione di personale qualificato, attraverso percorsi in cui gli allievi possono acquisire le competenze professionali che permetteranno loro di rispondere in modo adeguato alle esigenze ed alle richieste dei clienti.
Con 32 realtà tra hotel e villaggi, 3.500 camere e oltre 1 milione di presenze, Blu Hotels è al 1° posto per numero di strutture e al 2° per numero di camere in Italia, secondo il ranking 2017 delle catene leisure realizzato da Horwart Htl.

Story 168
Albania, le spiagge più belle da Ksamil a Jale
Non solo Ksamil. Da nord a sud l’Albania offre magnifiche piccole baie e insenature, calette nascoste e spiagge di sabbia finissima. Chi ama la tranquillità apprezzerà la riserva naturale della laguna di Patok, poco distante da Durazzo, dove è possibile fare una gita in barca e assaggiare del pesce freschissimo.
Verso sud si incontrano invece le spiagge più grandi e attrezzate. A Himare, un piccolo villaggio tra Valona e Saranda, c’è una bella insenatura adatta anche ai bambini. Sempre lì vicino c’è anche la spiaggia di Borsh, la più grande del Paese, una distesa di sette km di ghiaia circondata dalla natura, mentre chi preferisce andare alla ricerca di angoli nascosti può optare per la spiaggia di Uji i Ftohte, il punto dove si incontrano 40 sorgenti di acqua che rendono il mare più freddo per effetto delle correnti.
L’Albania propone anche lidi più trendy, come quello di Jale, baia con acqua trasparente dove è possibile trovare ristoranti in cui mangiare pesce a prezzi vantaggiosi e bar e locali molto frequentati dai giovani. Andando verso Saranda, invece, vale la pena fermarsi a prendere il sole sulla spiaggia di Gjipe, insenatura selvaggia che si trova alla fine di un canyon alto 80 metri. Per raggiungerla bisogna lasciare la strada principale e passeggiare per circa 4 km, tanto che è una delle destinazioni preferite dagli amanti del trekking.

Story 169
HelloFly decolla da Trapani: rotta su Napoli e Tirana
Una nuova compagnia aerea si prepara a volare nei cieli italiani con base in quella Trapani Birgi rimasta “orfana” di Ryanair e non solo. Si tratta di HelloFly, virtual airline maltese che opera in collaborazione con il vettore estone Nyxair e che dal 20 settembre collegherà lo scalo siciliano a all’Albania e alla Campania.
La programmazione bisettimanale, già promossa sul sito della compagnia hellofly.it, sarà effettuata con un aeromobile Saab 340 da 33 posti. Il volo Trapani-Napoli Capodichino, proseguirà poi per Tirana.
Il neo direttore dell’aeroporto, Michele Bufo, commenta così la notizia: «Ci auguriamo che le rotte HelloFly possano offrire nuove occasioni di business e di incoming leisure. Airgest contribuirà fornendo qualità e puntualità dei servizi, e riservando tariffe particolarmente scontate ai passeggeri HelloFly per il parcheggio auto in aeroporto».
Volare da Trapani a Napoli costerà 69 euro (tasse incluse) in promozione lancio, catering rigorosamente siciliano incluso e la possibilità di portare con sé in cabina un bagaglio a mano di 8 kg, imbarcando gratuitamente in stiva un collo da 15 kg. Per Tirana, invece, la tariffa di partenza di sola andata sarà di 120 euro, sempre tasse incluse.

Story 170
L’uragano Dorian si abbatte sulle Bahamas e minaccia gli Stati Uniti
Ha raggiunto categoria 5 l’uragano Dorian che si è abbattuto sull’arcipelago delle Bahamas – circa 700 isole tra Florida, Cuba e Haiti – con tutta la sua furia, con venti che hanno raggiunto picchi di 350 chilometri orari e piogge torrenziali.
Definito “mostro”, è il secondo uragano atlantico più forte mai registrato e alle Bahamas ha già causato gravissimi danni: abitazioni distrutte, strade inondate, case scoperchiate, zone sommerse dall’acqua, comunicazioni interrotte.
Dorian ha toccato terra due volte domenica 1° settembre: a Cayo Elbow e poi a Puerto Marsch nelle isole Abaco, per poi raggiungere Grand Bahama, secondo quanto riportato dal National Hurricane Center.
Adesso l’uragano è diretto verso ovest e rischia di colpire la costa orientale degli Stati Uniti, dove era già stato annunciato nei giorni scorsi. Al momento non è previsto un impatto diretto, ma Florida, Georgia, Carolina del Nord e Carolina del Sud hanno dichiarato lo stato d’emergenza.
È stato chiuso in via precauzionale l’aeroporto di Palm Beach. Sono chiuse anche le scuole nelle aree più esposte della Florida: a Miami fino a martedì, nelle contee di Duval, Brevard e St. John fino a mercoledì. Evacuazioni obbligatorie nella contea di St John per oltre 148mila persone.
L’aeroporto di Orlando, in Florida, ha annunciato la chiusura, in via precauzionale, dal 2 settembre alle 2 del mattino, ora locale, fino a nuovo avviso.
Chiusi anche i porti della costa orientale, tra cui Miami e Port Canaveral.
Nel South Carolina il governatore Henry McMaster ha disposto evacuazioni obbligatorie sull’intera costa dello Stato, per circa 1 milione di persone.
Sono state ordinate evacuazioni anche in alcuni tratti della Georgia. Si raccomanda di allontanarsi dalle zone costiere dei Paesi interessati e di evitare di spostarsi in auto da lunedì 2 settembre fino al termine degli effetti dell’uragano.
Il sito Viaggiare Sicuri della Farnesina segnala che l’allarme uragano per le Bahamas nord occidentali persiste fino a lunedì 2 settembre. Il Governo bahamense mette a disposizione un link relativo ai rifugi per la popolazione che non sia stata già evacuata dalle autorità locali:
L’aeroporto di Nassau rimane al momento operativo, mentre quello di Freeport rimane chiuso fino a nuovo avviso. Per l’elenco completo delle zone interessate da avvisi di allerta uragano, mareggiate e tempeste tropicali, consultare il National Hurricane Center.
Per tutti i connazionali che si trovassero in effettivo stato di necessità e particolare emergenza, il Consolato d’Italia a Miami segue con attenzione l’evolversi della situazione e il personale è reperibile al numero di emergenza: +1 305 753 0532, nonché all’indirizzo mail: miami.emergenza@esteri.it

Story 171
Boeing e la crisi 737 Max: operazione sicurezza
La sicurezza al primo posto. Dopo la “questione” 737 Max, Boeing corre ai ripari e annuncia l’istituzione di un comitato permanente per la sicurezza aerospaziale. L’obiettivo, come si legge in una nota, sarà quello di «supervisionare e garantire la sicurezza della progettazione, lo sviluppo, la produzione, le operazioni, le manutenzione e le consegna dei prodotti e servizi aerospaziali dell’azienda».
A presiedere il comitato è stato chiamato Edmund Giambastiani Jr., ex capo di stato maggiore degli Stati Uniti e ufficiale di carriera, che sarà affiancato da alcuni degli attuali membri del consiglio di amministrazione di Boeing: Lynn Good, presidente e ceo di Duke Energy Corporation; e Lawrence Kellner, presidente di Emerald Creek Group ed ex presidente e ceo di Continental Airlines.
Oltre alla creazione del comitato, il cda di Boeing ha modificato i Governance Principles dell’azienda per includere l’esperienza in materia di sicurezza come uno dei criteri che prenderà in considerazione nella scelta dei futuri amministratori. In particolare, tra le decisioni prese dal cda ci sono l’istituzione di una divisione “Product and Services Safety”, che riporti direttamente ai vertici aziendali e al neonato comitato per la sicurezza aerospaziale; il riallineamento della funzione “Engineering”; il miglioramento del programma di sicurezza operativa continuativa; il riesame, insieme alle compagnie clienti, della progettazione e del funzionamento della cabina di pilotaggio; l’espansione de l ruolo e della portata del Safety Promotion Center.
«La sicurezza dell’industria aeronautica globale è radicata nella sua dedizione al miglioramento continuo e all’apprendimento», ha commentato la serie di decisioni il presidente e ceo di Boeing Dennis Muilenburg.
«Il comitato e il board credono che queste raccomandazioni, insieme alle azioni già intraprese dal board, rafforzeranno l’ingegneria dell’azienda, supporteranno le policy di sicurezza e le procedure per la progettazione lo sviluppo e la produzione dei prodotti e servizi Boeing, oltre a migliorare ulteriormente la supervisione del board e del management e la responsabilità verso la sicurezza, non solo in Boeing, ma in tutta l’industria aerospaziale globale», ha aggiunto Giambastiani.

Story 172
Fico, a Natale il parco Luna Farm firmato Zamperla
Entro Natale – all’interno di Fico-Eataly World a Bologna – aprirà Luna Farm, il primo parco divertimenti firmato Zamperla in Italia. Si tratta di un investimento di 11 milioni di euro su un’area di 6.500 metri quadri.
Il parco è basato su un’idea studiata proprio per Fico e offrirà alle famiglie in visita l’intrattenimento all’interno di una tipica fattoria italiana, con quattro mascotte – un toro, un gallo, un maialino e un’ape – che guideranno il pubblico verso le 15 attrazioni a tema del Luna Farm.
Tra queste c’è una ruota del mulino panoramica, un recinto di tori/autoscontro, giochi di realtà aumentata.
La costruzione e la gestione del parco divertimenti sono affidate alla società Zamperla, che è anche il maggior fornitore di Disney worldwide e si occupa anche del Luna park di Coney Island e Victorian Gardens a Central Park, a New York.
La società di Altavilla Vicentina – che inventa e costruisce attrazioni vendute in tutto il mondo – aveva già provato ad aprire un parco a tema italiano, prima a Venezia e poi a Milano in occasione dell’Expo, ma entrambi i progetti non si erano concretizzati. «Avremo finalmente il nostro show case in Italia, un parco per rappresentare l’eccellenza del made in Italy», ha detto Alberto Zamperla, presidente dell’omonimo gruppo.

Story 173
Il post uragano delle Bahamas: 14 isole aperte ai turisti
L’arcipelago delle Bahamas, tristemente alla ribalta in questi giorni a causa dei danni e delle vittime causate dall’uragano Dorian, cerca di rialzarsi ed esorta i turisti a visitare le 14 isole indenni al passaggio del tornado. Aeroporti, porti, hotel e attrazioni nelle Bahamas settentrionali, centrali e meridionali sono aperti e operativi.
«Mantenere una solida industria turistica sarà fondamentale per aiutare il Paese a riprendersi e ricostruirsi», ha dichiarato il ministro del turismo e dell’aviazione delle Bahamas, Dionisio D’Aguilar. E continua: «Siamo grati per tutto il supporto e l’amore dimostrato e vorremmo che tutti sapessero che la cosa migliore che possono fare per noi in questo momento è visitare Nassau, Paradise Island e Out Islands».
I viaggiatori possono visitare il sito bahamas.com per conoscere le caratteristiche uniche di ciascuna isola delle Bahamas e trovare quella, o due o tre, che meglio si adatta alle loro esigenze. I viaggiatori possono utilizzare l’Island Finder, uno strumento interattivo che misura le preferenze personali per abbinare i consumatori all’isola che più fa al caso loro e, quindi, esplorare un database sempre aggiornato di offerte e pacchetti da prenotare.
Oltre a pianificare un viaggio alle Bahamas, le donazioni in denaro rappresentano l’altro strumento più utile in questo momento. Coloro che desiderano contribuire possono trovare un elenco dei partner verificati delle Bahamas su www.bahamas.com/relief.

Story 174
Th Resorts, la mappa degli investimenti
Un investimento da 37 milioni nei prossimi cinque anni, da destinare non solo a nuove acquisizioni (villaggi in Sicilia e Sardegna, oltre a strutture in città d’arte come Assisi e Roma), ma anche a interventi sulle strutture già in portafoglio e alla digitalizzazione dell’intera azienda.
«Diventeremo il primo operatore alberghiero in Italia», era stata la promessa in occasione della presentazione del progetto al Lido di Venezia, solo poche settimane fa, da parte del direttore commerciale di Th Resorts, Stefano Simei. «L’obiettivo è arrivare a 150 milioni di fatturato entro il 2023», aveva ribadito il presidente Graziano Debellini in quella stessa occasione.
Adesso, a poche settime di distanza, la conferma, con una virata sempre più decisa dell’operatore padovano verso l’upscale e un posizionamento nel segmento leisure di fascia medio-alta. Tutto grazie a un piano di investimenti finanziato per 25 milioni di euro da un pool di banche, tra cui Mediocredito Italiano (Banca del Gruppo Intesa Sanpaolo), Mps, Bpm e Bper. Banca Imi (la banca d’investimento del Gruppo Intesa Sanpaolo, ha agito nel ruolo di Banca Agente). La rimanente parte degli investimenti, invece, sarà finanziata da capitale già presente in azienda.
A essere toccati dal nuovo piano di sviluppo saranno tutti e 25 i resort gestiti attualmente da Th Resorts; il che significa un totale di oltre 5mila camere, che vedranno interventi per lo sviluppo di web e customer relantionship management, con particolare attenzione al cliente e alla sua esperienza.
Ma non è tutto, perché l’azienda guidata da Debellini (che nel corso del 2019 raggiungerà i 90 milioni di fatturato con oltre 2.600 addetti), si concentrerà anche sul riammodernamento delle camere e sull’acquisizione di nuove gestioni.
«Siamo particolarmente soddisfatti del finanziamento ottenuto – dice l’amministratore delegato di Th Resort Gaetano Casertano – che dimostra non solo un nuovo posizionamento e consolidamento verso il mercato finanziario già iniziato con l’entrata nel capitale di primari investitori come Cdp Equity e Isa, ma anche il fatto che Th è stata capace di creare un modello di gestione del turismo leisure apprezzato dal sistema finanziario. La sfida è appena iniziata ma i presupposti per creare un operatore made in Italy ci sono tutti».
In questa luce vanno visti anche le new entry in programma nelle città d’arte, ma senza dimenticare, come detto, il segmento leisure vero e proprio. «Dopo il debutto quest’anno del Th Courmayeur, tra 2019 e 2020 apriremo quattro nuove strutture, una in montagna (l’ex-Valtur a Marilleva e tre al mare (una in Sardegna, e due in Sicilia). Mentre per Ostuni è in programma nei prossimi anni un progetto di ristrutturazione da 18-20 milioni di euro», aveva aggiunto al Lido Simei.
L’espansione prevede, poi, un’importanza sempre più grande data ai mercati esteri («con l’apertura di uffici di rappresentanza in Uk e Germania») e un modello di business diverso rispetto al passato. «L’anno scorso abbiamo chiuso gli ultimi contratti con i t.o., adesso curiamo totalmente sia la gestione che la commercializzazione delle strutture, agenzie di viaggio comprese. Per tutti, vige sempre la parity rate, ma così facendo abbiamo eliminato un passaggio».

Story 175
Il Viva Wyndham Fortuna Beach chiude per lavori in corso dopo Dorian
Fino al 31 ottobre 2019 il resort all inclusive Viva Wyndham Fortuna Beach chiude temporaneamente i battenti per ripristinare i danni di piccola entità causati dall’uragano Dorian che si è abbattuto sull’arcipelago delle Bahamas. Prevalentemente si tratta di qualche allagamento nelle aree comuni e sradicamento di alcune zone dei giardini.
Il management dell’azienda è in costante contatto con le autorità locali e ogni aggiornamento sulla tempistica di riapertura – positivo o negativo – verrà comunicato in tempo reale ai tour operator internazionali che commercializzano la struttura.
Il Viva Wyndham Fortuna è aperto 12 mesi l’anno. In Italia il Gruppo Alpitour ha l’esclusiva durante la stagione estiva, abbinando un allotment al volo speciale settimanale. La stagione 2019 si è conclusa con l’annullamento dell’ultima rotazione, a causa dell’uragano, e ha movimentato circa mille passeggeri. Sul bilancio finale incideranno i due mesi di chiusura dell’hotel ma il volume realizzato nel periodo gennaio-agosto è stato molto soddisfacente, con occupazioni alte, pari a quelle delle altre strutture della catena alberghiera.
Per favorire la ripresa economica della comunità, Viva Wyndham Resorts ha affidato tutti i lavori di riparazione e manutenzione a personale locale. Lo staff che normalmente ricopre mansioni di servizio al cliente (camerieri, addetti alle pulizie etc) è all’opera per asciugare, tinteggiare, sistemare le aiuole e ridare vita alla struttura. È auspicio di tutti la più rapida ripresa delle attività, così come il ristabilirsi di condizioni dignitose per la popolazione dell’isola.

Story 176
Aeroporto di Genova, per la privatizzazione spunta Atlantia
Va avanti l’iter per la privatizzazione dell’aeroporto Cristoforo Colombo di Genova, che dovrebbe essere venduto tra qualche mese. Tra i nomi degli acquirenti spunta il gruppo Atlantia, lo stesso che è in corsa per Alitalia. In un’intervista a Il Secolo XIX, il presidente dell’Autorità di Sistema portuale del mar Ligure occidentale Paolo Emilio Signorini, spiega: «La nostra intenzione è quella di concludere alcune procedure tecnico-amministrative che vanno dall’allungamento della concessione ai lavori di ampliamento dello scalo, per poi procedere con la privatizzazione. Credo che l’intera operazione possa chiudersi in un anno».
Attualmente l’Autorità portuale è socio di maggioranza dello scalo genovese, con una quota del 60%. Le altre quote sono della Camera di Commercio di Genova (25%) e Aeroporti di Roma con il 15%.
Signorini non nomina direttamente Atlantia al quotidiano ligure, ma parla di interessamento di «un gruppo attivo nel settore, una realtà che già controlla una rete di aeroporti. Operativa in Italia e all’estero. Dubito che possa farsi avanti qualcuno estraneo a questo comparto», aggiunge.
In ogni caso, prima che si parli di privatizzazione, vanno affidati i lavori di ampliamento dello scalo e prolungata la concessione alla società che controlla l’aeroporto.
Da Atlantia al momento non arrivano conferme. Inoltre, il presidente della Regione Liguria Giovanni Toti dichiara che «al momento non esiste all’ordine del giorno alcun progetto, né tanto meno trattativa, per privatizzare lo scalo aeroportuale di Genova».

Story 177
Firmato il nuovo Ccnl Turismo:
aumenti in busta paga
Rinnovo contrattuale per 40mila addetti delle agenzie di viaggi e turismo. L’ipotesi di accordo, siglata dai sindacati nazionali di categoria Filcams Cgil, Fisascat Cisl, Uiltucs e Fiavet Confcommercio, è stata raggiunta a oltre sei anni dalla scadenza del precedente contratto e avrà vigenza retroattiva a partire dal 1° gennaio 2019 fino al 30 settembre 2020.
Immediatamente tangibili gli effetti economici del rinnovo, che sancisce un aumento salariale a regime di 88 euro al IV livello comprensivo della quota destinata al finanziamento dell’assistenza sanitaria integrativa; già con la busta paga del mese di luglio verrà erogata la prima tranche di 44 euro, mentre la seconda di pari importo verrà erogata nel mese di novembre. Prevista anche la corresponsione di un Una Tantum di 270 euro al 4 livello suddivisa in 3 tranche da 90 euro erogate nei mesi di ottobre 2019, marzo e settembre 2020.
Tra i punti cardine del rinnovo l’aggiornamento della sfera di applicazione, estesa alle imprese che si occupano di organizzazione di eventi, e l’introduzione di nuovi profili professionali che rispecchiano l’evoluzione della professionalità anche rispetto alla digitalizzazione; su questa materia viene prevista una commissione paritetica di analisi.
L’intesa valorizza la contrattazione decentrata – aziendale o regionale – con l’introduzione di un elemento economico di garanzia di 140 euro al IV livello qualora non si perfezioni un accordo entro il mese di aprile 2020. Fiavet ci tiene a evidenziare che il Ccnl non dà arretrati, saltando la corresponsione per gli anni precedenti, pertanto prevede un minor costo rispetto agli altri contratti nazionali concorrenti.
Sul mercato del lavoro, il Ccnl aggiorna alle previsioni di legge la normativa sui contratti a tempo determinato, sull’apprendistato e sul part time; è prevista la costituzione di una commissione paritetica per valutare congiuntamente le forme di flessibilità previste dal quadro normativo vigente.
Sull’organizzazione del lavoro, ferma restando la normale durata del lavoro settimanale effettivo in 40 ore, il nuovo contratto, in linea con gli altri rinnovi di settore, contempla la distribuzione multi periodale dell’orario di lavoro con il superamento dell’orario contrattuale in particolari periodi dell’anno – fino a 48 ore settimanali –per un massimo di 20 settimane e con la pari riduzione dell’orario di lavoro per altrettante settimane.
Soddisfazione espressa dal presidente di Fiavet Nazionale, Ivana Jelinic: «Questo primo contratto sottoscritto dalla Fiavet è frutto di un duro lavoro ma c’è tanto orgoglio perché il settore dell’organizzazione e della distribuzione turistica, nonostante un difficile momento, rimane uno dei pilastri portanti dell’economia turistica italiana ed europea – spiega – Abbiamo portato a termine un contratto in linea con l’attuale mercato dei viaggi organizzati, con un’apprezzabile lungimiranza per aver delineato un percorso anche per le nuove figure professionali derivanti dalla digitalizzazione. Grazie al Ccnl si potranno raggiungere nuovi obiettivi condivisi per il recupero della produttività e della competitività delle imprese e la salvaguardia dei livelli occupazionali».
Anche per il segretario nazionale della Fisascat Cisl Fabrizio Ferrari «è la positiva conclusione di un faticoso percorso di rinnovo atteso da tanti anni e che consente il riallineamento dei minimi tabellari rispetto ai rinnovi già definiti nel comparto turistico. Inoltre l’aggiornamento dei sistemi classificazione del personale risponde all’evoluzione del settore dovuto alla digitalizzazione dell’offerta turistica, favorendo così anche l’esigibilità della contrattazione per nuove figure professionali che operano nel comparto».
Analoga soddisfazione espressa dal segretario generale della Fisascat Cisl Davide Guarini in particolare per «la sostanziale armonizzazione dei trattamenti economici e normativi in uno dei settori che negli ultimi anni ha fortemente risentito della crisi economica e della concorrenza dell’offerta sul web».
La crescente digitalizzazione dell’offerta turistica, ha concluso il sindacalista «impone da un lato alle imprese di investire sulla omnicanalità dei canali di vendita e dall’altro la necessaria evoluzione della contrattazione di settore che sempre più dovrà saper intercettare i nuovi lavori e le nuove professionalità del mercato di riferimento».

Story 178
Apre il Palladium Hotel Costa del Sol nella regione di Malaga
Palladium Hotel Group apre le porte del Palladium Hotel Costa del Sol di Benalmádena, terza apertura del Gruppo per il 2019 e prima nella regione di Malaga. Un quattro stelle all inclusive con 336 camere e suite ispirate all’essenza del Mediterraneo, con un décor luminoso e moderno.
L’offerta gastronomica della struttura include sia specialità mediterranee sia piatti internazionali. Poseidуn serve piatti della cucina mediterranea accanto alla spiaggia, Pintarroja è un ristorante andaluso che serve piatti locali, pesce fritto ed affumicato e offre spettacoli di show cooking. Nix Sky Lounge è uno spettacolare rooftop con tre vasche idromassaggio con vista sui tramonti della costa di Malaga.
L’hotel ospita, inoltre, la Zensations by Zentropia Palladium Spa & Wellness perfetta per godere di una serie di servizi spa tra cui trattamenti all’avanguardia, un bagno di vapore e una sauna, nonché una palestra completamente attrezzata.
«L’apertura di Palladium Hotel Costa del Sol è una pietra miliare per il nostro modello di business basato sulla gestione alberghiera. L’inaugurazione di una proprietà a Benalmádena è un importante passo per la compagnia ed aggiunge un valore significativo alla nostra proposta di hotel. Per la prima volta arriviamo a Malaga, portando la nostra esperienza di Ibiza ed altre destinazioni sulla terraferma spagnola. Siamo certi che questa apertura supporterà il turismo della regione e amplierà la varietà di offerta della zona, perfetta per famiglie», ha affermato Abel Matutes, ceo di Palladium Hotel Group.
Il progetto rappresenta un ulteriore passo per il consolidamento della crescita strategica di Palladium Hotel Group, basata sulla gestione alberghiera attraverso alleanze con partner strategici e fondi di investimento, lanciata all’inizio del 2019 con l’apertura del Bless Hotel Madrid e successivamente del Bless Hotel Ibiza.

Story 179
eDreams Odigeo, Thomas Vollmoeller nuovo presidente del cda
eDreams Odigeo ha annunciato la nomina di Thomas Vollmoeller come nuovo presidente e amministratore indipendente, con effetto dal 1° gennaio 2020.
Vollmoeller vanta una vasta esperienza in ruoli di leadership in aziende internazionali. Dalla Xing Se, uno dei principali network di business online con oltre 16 milioni di utenti, nei paesi che compongono l’aerea linguistica tedesca (Germania, Austria, Svizzera), alla Valora Holding AG, una società commerciale internazionale quotata in borsa.
Thomas Vollmoeller ha inoltre conseguito un dottorato presso l’Università di San Gallo e un Mba presso l’Università della California.
Questa nuova nomina fa seguito alle dimissioni di Phillip C. Wolf, che ha ricoperto la carica di presidente e amministratore indipendente, rispettivamente dal 2015 e 2014. Il cda desidera ringraziare Phillip C. Wolf per la sua dedizione, i contributi straordinari e la leadership costante che ha dimostrato durante tutto il suo mandato, che si concluderà il 31 dicembre 2019.
«È stato un grande onore essere membro di questo Consiglio negli ultimi 5 anni. Durante questo periodo, eDreams Odigeo ha vissuto un’entusiasmante trasformazione che ha portato oggi a un business molto più consolidato. Thomas Vollmoeller è un leader di grande successo, con un’impressionante esperienza acquisita in alcuni dei settori più competitivi al mondo» ha affermato il presidente uscente Phillip C. Wolf.
Il nuovo arrivato ha aggiunto: «sono entusiasta di entrare a far parte di un’azienda leader a livello mondiale come eDreams Odigeo. È un grande business, con marchi prestigiosi, tecnologia di alto livello e capacità di innovazione. Non vedo l’ora di poter contribuire agli obiettivi, alla visione e alla strategia in un momento in cui l’azienda si avvia verso la sua prossima fase di crescita».

Story 180
ChannelBiz.fr – GoodBarber est une solution Cloud. Pourquoi vous appuyer sur des revendeurs et ne pas réaliser l’ensemble des ventes en direct ?
Dominique Siacci – Même si GoodBarber est une solution très simple à utiliser, beaucoup d’entreprises souhaitent être accompagnées par des spécialistes dans la création et la gestion au quotidien de leur application mobile. GoodBarber propose maintenant une offre fonctionnelle très étoffée, qui permet à nos revendeurs de construire des offres sur-mesure à leur client, et de se concentrer sur les verticales qu’ils connaissent le mieux.
ChannelBiz.fr – Avec l’engouement pour les smartphones et les tablettes, pensez vous que la création d’applications pourrait devenir un jour aussi populaire que la création de site web ? Quelles sont les perspectives du marché ?
Dominique Siacci – La frontière entre web, web responsive et app est de plus en plus floue, et faire le distingo n’a pas vraiment d’importance. Ce qui compte, c’est de proposer l’expérience utilisateur adaptée au contexte dans lequel se trouve votre visiteur, prospect ou client. Il est des situations où l’application mobile offre la meilleure solution pour obtenir la conversion que vous souhaitez obtenir. Toutes les entreprises ayant développé un site web ont ainsi vocation à lancer un jour leur propre application mobile.
ChannelBiz.fr – Vous serez au MWC. Quelles innovations proposerez vous cette année pour vous distinguer des autres App builders ?
Dominique Siacci – L’ouverture! GoodBarber va bientôt rendre disponible le code source de son générateur d’apps natives. Les développeurs pourront enrichir GoodBarber en fonction de leurs besoins. Ils gagneront un temps considérable dans le développement de leur projet, tout en conservant une liberté absolue. C’est un tournant majeur dans l’histoire de GoodBarber et c’est une première dans le monde des app builders. Le MWC sera l’occasion d’expliquer notre vision autour de GoodBarber Open Product et de recueillir les premiers feedback de l’industrie.
ChannelBiz.fr – Quel type de revendeurs recherchez vous ? Quel programme leur proposez vous ?
Dominique Siacci – Nos revendeurs sont des agences digitales, qui souhaitent étoffer leurs prestations et proposer à leur portefeuille de clients la création d’application mobiles. GoodBarber leur propose un programme permettant de créer un nombre de projets illimités sur la plateforme, pour un abonnement mensuel abordable de 200 euros HT, qui inclue l’accès à notre technologie en marque blanche. La marque blanche devient d’ailleurs de moins en moins une exigence de la part des revendeurs. Ils préfèrent communiquer sur le fait qu’ils sont intégrateurs de notre technologie et ainsi bénéficier de la notoriété de GoodBarber lors de leur prospection commerciale.
ChannelBiz.fr – Une application permet de générer des revenus publicitaires ou m-commerce. Vos partenaires pourront ils également être intéressés sur ces gains ?
Dominique Siacci – GoodBarber n’interfère pas dans la relation commerciale entre un revendeur et son client. En fonction du business modèle qu’ils choisissent, les revendeurs gérant leur flotte d’apps ont, si ils le souhaitent, effectivement la possibilité de se rémunérer par la publicité diffusée dans ces apps.

